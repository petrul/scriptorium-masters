<?xml version="1.0" encoding="utf-8"?>
<div id="Fapte" type="carte">
  <head>Faptele Sfinţilor Apostoli</head>
  <div id="Fapte-1" type="capitol" n="1">
    <head>Cuvânt începător. Înălţarea lui Iisus la cer. Alegerea lui Matia în locul lui Iuda Iscarioteanul.</head>
    <p id="Fapte-1-1" n="1">Cuvântul cel dintâi l-am făcut o, Teofile, despre toate cele ce a început Iisus a face şi a învăţa,</p>
    <p id="Fapte-1-2" n="2">Până în ziua în care S-a înălţat la cer, poruncind prin Duhul Sfânt apostolilor pe care i-a ales,</p>
    <p id="Fapte-1-3" n="3">Cărora S-a şi înfăţişat pe Sine viu după patima Sa prin multe semne doveditoare, arătându-li-Se timp de patruzeci de zile şi vorbind cele despre împărăţia lui Dumnezeu.</p>
    <p id="Fapte-1-4" n="4">Şi cu ei petrecând, le-a poruncit să nu se depărteze de Ierusalim, ci să aştepte făgăduinţa Tatălui, pe care (a zis El) aţi auzit-o de la Mine:</p>
    <p id="Fapte-1-5" n="5">Că Ioan a botezat cu apă, iar voi veţi fi botezaţi cu Duhul Sfânt, nu mult după aceste zile.</p>
    <p id="Fapte-1-6" n="6">Iar ei, adunându-se, Îl întrebau, zicând: Doamne, oare, în acest timp vei aşeza Tu, la loc, împărăţia lui Israel?</p>
    <p id="Fapte-1-7" n="7">El a zis către ei: Nu este al vostru a şti anii sau vremile pe care Tatăl le-a pus în stăpânirea Sa,</p>
    <p id="Fapte-1-8" n="8">Ci veţi lua putere, venind Duhul Sfânt peste voi, şi Îmi veţi fi Mie martori în Ierusalim şi în toată Iudeea şi în Samaria şi până la marginea pământului.</p>
    <p id="Fapte-1-9" n="9">Şi acestea zicând, pe când ei priveau, S-a înălţat şi un nor L-a luat de la ochii lor.</p>
    <p id="Fapte-1-10" n="10">Şi privind ei, pe când El mergea la cer, iată doi bărbaţi au stat lângă ei, îmbrăcaţi în haine albe,</p>
    <p id="Fapte-1-11" n="11">Care au şi zis: Bărbaţi galileieni, de ce staţi privind la cer? Acest Iisus care S-a înălţat de la voi la cer, astfel va şi veni, precum L-aţi văzut mergând la cer.</p>
    <p id="Fapte-1-12" n="12">Atunci ei s-au întors la Ierusalim de la muntele ce se cheamă al Măslinilor, care este aproape de Ierusalim, cale de o sâmbătă.</p>
    <p id="Fapte-1-13" n="13">Şi când au intrat, s-au suit în încăperea de sus, unde se adunau de obicei: Petru şi Ioan şi Iacov şi Andrei, Filip şi Toma, Bartolomeu şi Matei, Iacov al lui Alfeu şi Simon Zelotul şi Iuda al lui Iacov.</p>
    <p id="Fapte-1-14" n="14">Toţi aceştia, într-un cuget, stăruiau în rugăciune împreună cu femeile şi cu Maria, mama lui Iisus şi cu fraţii Lui.</p>
    <p id="Fapte-1-15" n="15">Şi în zilele acelea, sculându-se Petru în mijlocul fraţilor (iar numărul lor era ca la o sută douăzeci), a zis:</p>
    <p id="Fapte-1-16" n="16">Bărbaţi fraţi, trebuia să se împlinească Scriptura aceasta pe care Duhul Sfânt, prin gura lui David, a spus-o dinainte despre Iuda, care s-a făcut călăuză celor ce L-au prins pe Iisus.</p>
    <p id="Fapte-1-17" n="17">Căci era numărat cu noi şi luase sorţul acestei slujiri.</p>
    <p id="Fapte-1-18" n="18">Deci acesta a dobândit o ţarină din plata nedreptăţii şi, căzând cu capul înainte, a crăpat pe la mijloc şi i s-au vărsat toate măruntaiele.</p>
    <p id="Fapte-1-19" n="19">Şi s-a făcut cunoscută aceasta tuturor celor ce locuiesc în Ierusalim, încât ţarina aceasta s-a numit în limba lor Hacheldamah, adică Ţarina Sângelui.</p>
    <p id="Fapte-1-20" n="20">Căci este scris în Cartea Psalmilor: "Facă-se casa lui pustie şi să nu aibă cine să locuiască în ea! Şi slujirea lui s-o ia altul".</p>
    <p id="Fapte-1-21" n="21">Deci trebuie ca unul din aceşti bărbaţi, care s-au adunat cu noi în timpul cât a petrecut între noi Domnul Iisus,</p>
    <p id="Fapte-1-22" n="22">Începând de la botezul lui Ioan, până în ziua în care S-a înălţat de la noi, să fie împreună cu noi martor al învierii Lui.</p>
    <p id="Fapte-1-23" n="23">Şi au pus înainte pe doi: pe Iosif, numit Barsaba, zis şi Iustus, şi pe Matia.</p>
    <p id="Fapte-1-24" n="24">Şi, rugându-se, au zis: Tu, Doamne, Care cunoşti inimile tuturor, arată pe care din aceştia doi l-ai ales,</p>
    <p id="Fapte-1-25" n="25">Ca să ia locul acestei slujiri şi al apostoliei din care Iuda a căzut, ca să meargă în locul lui.</p>
    <p id="Fapte-1-26" n="26">Şi au tras la sorţi, şi sorţul a căzut pe Matia, şi s-a socotit împreună cu cei unsprezece apostoli.</p>
  </div>
  <div id="Fapte-2" type="capitol" n="2">
    <head>Pogorârea Duhului Sfânt. Cuvântarea lui Petru.</head>
    <p id="Fapte-2-1" n="1">Şi când a sosit ziua Cincizecimii, erau toţi împreună în acelaşi loc.</p>
    <p id="Fapte-2-2" n="2">Şi din cer, fără de veste, s-a făcut un vuiet, ca de suflare de vânt ce vine repede, şi a umplut toată casa unde şedeau ei.</p>
    <p id="Fapte-2-3" n="3">Şi li s-au arătat, împărţite, limbi ca de foc şi au şezut pe fiecare dintre ei.</p>
    <p id="Fapte-2-4" n="4">Şi s-au umplut toţi de Duhul Sfânt şi au început să vorbească în alte limbi, precum le dădea lor Duhul a grăi.</p>
    <p id="Fapte-2-5" n="5">Şi erau în Ierusalim locuitori iudei, bărbaţi cucernici, din toate neamurile care sunt sub cer.</p>
    <p id="Fapte-2-6" n="6">Şi iscându-se vuietul acela, s-a adunat mulţimea şi s-a tulburat, căci fiecare îi auzea pe ei vorbind în limba sa.</p>
    <p id="Fapte-2-7" n="7">Şi erau uimiţi toţi şi se minunau zicând: Iată, nu sunt aceştia care vorbesc toţi galileieni?</p>
    <p id="Fapte-2-8" n="8">Şi cum auzim noi fiecare limba noastră, în care ne-am născut?</p>
    <p id="Fapte-2-9" n="9">Parţi şi mezi şi elamiţi şi cei ce locuiesc în Mesopotamia, în Iudeea şi în Capadocia, în Pont şi în Asia,</p>
    <p id="Fapte-2-10" n="10">În Frigia şi în Pamfilia, în Egipt şi în părţile Libiei cea de lângă Cirene, şi romani în treacăt, iudei şi prozeliţi,</p>
    <p id="Fapte-2-11" n="11">Cretani şi arabi, îi auzim pe ei vorbind în limbile noastre despre faptele minunate ale lui Dumnezeu!</p>
    <p id="Fapte-2-12" n="12">Şi toţi erau uimiţi şi nu se dumireau, zicând unul către altul: Ce va să fie aceasta?</p>
    <p id="Fapte-2-13" n="13">Iar alţii batjocorindu-i, ziceau că sunt plini de must.</p>
    <p id="Fapte-2-14" n="14">Şi stând Petru cu cei unsprezece, a ridicat glasul şi le-a vorbit: Bărbaţi iudei, şi toţi care locuiţi în Ierusalim, aceasta să vă fie cunoscută şi luaţi în urechi cuvintele mele;</p>
    <p id="Fapte-2-15" n="15">Că aceştia nu sunt beţi, cum vi se pare vouă, căci este al treilea ceas din zi;</p>
    <p id="Fapte-2-16" n="16">Ci aceasta este ce s-a spus prin proorocul Ioil:</p>
    <p id="Fapte-2-17" n="17">"Iar în zilele din urmă, zice Domnul, voi turna din Duhul Meu peste tot trupul şi fiii voştri şi fiicele voastre vor prooroci şi cei mai tineri ai voştri vor vedea vedenii şi bătrânii voştri vise vor visa.</p>
    <p id="Fapte-2-18" n="18">Încă şi peste slugile Mele şi peste slujnicele Mele voi turna în acele zile, din Duhul Meu şi vor prooroci.</p>
    <p id="Fapte-2-19" n="19">Şi minuni voi face sus în cer şi jos pe pământ semne: sânge, foc şi fumegare de fum.</p>
    <p id="Fapte-2-20" n="20">Soarele se va schimba în întuneric şi luna în sânge, înainte de a veni ziua Domnului, cea mare şi strălucită.</p>
    <p id="Fapte-2-21" n="21">Şi tot cel ce va chema numele Domnului se va mântui".</p>
    <p id="Fapte-2-22" n="22">Bărbaţi israeliţi, ascultaţi cuvintele acestea: Pe Iisus Nazarineanul, bărbat adeverit între voi de Dumnezeu, prin puteri, prin minuni şi prin semne pe care le-a făcut prin El Dumnezeu în mijlocul vostru, precum şi voi ştiţi,</p>
    <p id="Fapte-2-23" n="23">Pe Acesta, fiind dat, după sfatul cel rânduit şi după ştiinţa cea dinainte a lui Dumnezeu, voi L-aţi luat şi, pironindu-L, prin mâinile celor fără de lege, L-aţi omorât,</p>
    <p id="Fapte-2-24" n="24">Pe Care Dumnezeu L-a înviat, dezlegând durerile morţii, întrucât nu era cu putinţă ca El să fie ţinut de ea.</p>
    <p id="Fapte-2-25" n="25">Căci David zice despre El: "Totdeauna am văzut pe Domnul înaintea mea, căci El este de-a dreapta mea, ca să nu mă clatin.</p>
    <p id="Fapte-2-26" n="26">De aceea s-a bucurat inima mea şi s-a veselit limba mea; chiar şi trupul meu se va odihni întru nădejde.</p>
    <p id="Fapte-2-27" n="27">Căci nu vei lăsa sufletul meu în iad, nici nu vei da pe cel sfânt al Tău să vadă stricăciune.</p>
    <p id="Fapte-2-28" n="28">Făcutu-mi-ai cunoscute căile vieţii; cu înfăţişarea Ta mă vei umple de bucurie".</p>
    <p id="Fapte-2-29" n="29">Bărbaţi fraţi, cuvine-se a vorbi cu îndrăznire către voi despre strămoşul David, că a murit şi s-a îngropat, iar mormântul lui este la noi, până în ziua aceasta.</p>
    <p id="Fapte-2-30" n="30">Deci el, fiind prooroc şi ştiind că Dumnezeu i S-a jurat cu jurământ să aşeze pe tronu-i din rodul coapselor lui,</p>
    <p id="Fapte-2-31" n="31">Mai înainte văzând, a vorbit despre învierea lui Hristos: că n-a fost lăsat în iad sufletul Lui şi nici trupul Lui n-a văzut putreziciunea.</p>
    <p id="Fapte-2-32" n="32">Dumnezeu a înviat pe Acest Iisus, Căruia noi toţi suntem martori.</p>
    <p id="Fapte-2-33" n="33">Deci, înălţându-Se prin dreapta lui Dumnezeu şi primind de la Tatăl făgăduinţa Duhului Sfânt, L-a revărsat pe Acesta, cum vedeţi şi auziţi voi.</p>
    <p id="Fapte-2-34" n="34">Căci David nu s-a suit la ceruri, dar el a zis: "Zis-a Domnul Domnului meu: Şezi de-a dreapta Mea,</p>
    <p id="Fapte-2-35" n="35">Până ce voi pune pe vrăjmaşii Tăi aşternut picioarelor Tale".</p>
    <p id="Fapte-2-36" n="36">Cu siguranţă să ştie deci toată casa lui Israel că Dumnezeu, pe Acest Iisus pe Care voi L-aţi răstignit, L-a făcut Domn şi Hristos.</p>
    <p id="Fapte-2-37" n="37">Ei auzind acestea, au fost pătrunşi la inimă şi au zis către Petru şi ceilalţi apostoli: Bărbaţi fraţi, ce să facem?</p>
    <p id="Fapte-2-38" n="38">Iar Petru a zis către ei: Pocăiţi-vă şi să se boteze fiecare dintre voi în numele lui Iisus Hristos, spre iertarea păcatelor voastre, şi veţi primi darul Duhului Sfânt.</p>
    <p id="Fapte-2-39" n="39">Căci vouă este dată făgăduinţa şi copiilor voştri şi tuturor celor de departe, pe oricâţi îi va chema Domnul Dumnezeul nostru.</p>
    <p id="Fapte-2-40" n="40">Şi cu alte mai multe vorbe mărturisea şi-i îndemna, zicând: Mântuiţi-vă de acest neam viclean.</p>
    <p id="Fapte-2-41" n="41">Deci cei ce au primit cuvântul lui s-au botezat şi în ziua aceea s-au adăugat ca la trei mii de suflete.</p>
    <p id="Fapte-2-42" n="42">Şi stăruiau în învăţătura apostolilor şi în împărtăşire, în frângerea pâinii şi în rugăciuni.</p>
    <p id="Fapte-2-43" n="43">Şi tot sufletul era cuprins de teamă, căci multe minuni şi semne se făceau în Ierusalim prin apostoli, şi mare frică îi stăpânea pe toţi.</p>
    <p id="Fapte-2-44" n="44">Iar toţi cei ce credeau erau laolaltă şi aveau toate de obşte.</p>
    <p id="Fapte-2-45" n="45">Şi îşi vindeau bunurile şi averile şi le împărţeau tuturor, după cum avea nevoie fiecare.</p>
    <p id="Fapte-2-46" n="46">Şi în fiecare zi, stăruiau într-un cuget în templu şi, frângând pâinea în casă, luau împreună hrana întru bucurie şi întru curăţia inimii.</p>
    <p id="Fapte-2-47" n="47">Lăudând pe Dumnezeu şi având har la tot poporul. Iar Domnul adăuga zilnic Bisericii pe cei ce se mântuiau.</p>
  </div>
  <div id="Fapte-3" type="capitol" n="3">
    <head>Petru vindecă un olog şi propovăduieşte mulţimii Evanghelia.</head>
    <p id="Fapte-3-1" n="1">Iar Petru şi Ioan se suiau la templu pentru rugăciunea din ceasul al nouălea.</p>
    <p id="Fapte-3-2" n="2">Şi era un bărbat olog din pântecele mamei sale, pe care-l aduceau şi-l puneau în fiecare zi la poarta templului, zisă Poarta Frumoasă, ca să ceară milostenie de la cei ce intrau în templu,</p>
    <p id="Fapte-3-3" n="3">Care, văzând că Petru şi Ioan vor să intre în templu, le-a cerut milostenie.</p>
    <p id="Fapte-3-4" n="4">Iar Petru, căutând spre el, împreună cu Ioan, a zis: Priveşte noi;</p>
    <p id="Fapte-3-5" n="5">Iar el se uita la ei cu luare-aminte, aşteptând să primească ceva de la ei.</p>
    <p id="Fapte-3-6" n="6">Iar Petru a zis: Argint şi aur nu am; dar ce am, aceea îţi dau. În numele lui Iisus Hristos Nazarineanul, scoală-te şi umblă!</p>
    <p id="Fapte-3-7" n="7">Şi apucându-l de mâna dreaptă, l-a ridicat şi îndată gleznele şi tălpile picioarelor lui s-au întărit.</p>
    <p id="Fapte-3-8" n="8">Şi sărind, a stat în picioare şi umbla, şi a intrat cu ei în templu, umblând şi sărind şi lăudând pe Dumnezeu.</p>
    <p id="Fapte-3-9" n="9">Şi tot poporul l-a văzut umblând şi lăudând pe Dumnezeu.</p>
    <p id="Fapte-3-10" n="10">Şi îl cunoşteau că el era cel care şedea pentru milostenie, la Poarta Frumoasă a templului, şi s-au umplut de uimire şi de mirare pentru ceea ce i s-a întâmplat.</p>
    <p id="Fapte-3-11" n="11">Şi ţinându-se el de Petru şi de Ioan, tot poporul, uimit, alerga la ei, în pridvorul numit al lui Solomon.</p>
    <p id="Fapte-3-12" n="12">Iar Petru, văzând aceasta, a răspuns către popor: Bărbaţi israeliţi, de ce vă miraţi de acest lucru, sau de ce staţi cu ochii aţintiţi la noi, ca şi cum cu a noastră putere sau cucernicie l-am fi făcut pe acesta să umble?</p>
    <p id="Fapte-3-13" n="13">Dumnezeul lui Avraam şi al lui Isaac şi al lui Iacov, Dumnezeul părinţilor noştri a slăvit pe Fiul Său Iisus, pe Care voi L-aţi predat şi L-aţi tăgăduit în faţa lui Pilat, care găsise cu cale să-L elibereze.</p>
    <p id="Fapte-3-14" n="14">Dar voi v-aţi lepădat de Cel sfânt şi drept şi aţi cerut să vă dăruiască un bărbat ucigaş.</p>
    <p id="Fapte-3-15" n="15">Iar pe Începătorul vieţii L-aţi omorât, pe Care însă Dumnezeu L-a înviat din morţi şi ai Cărui martori suntem noi.</p>
    <p id="Fapte-3-16" n="16">Şi prin credinţa în numele Lui, pe acesta pe care îl vedeţi şi îl cunoaşteţi, l-a întărit numele lui Iisus şi credinţa cea întru El i-a dat lui întregirea aceasta a trupului, înaintea voastră, a tuturor.</p>
    <p id="Fapte-3-17" n="17">Şi acum, fraţilor, ştiu că din neştiinţă aţi făcut rău ca şi mai-marii voştri.</p>
    <p id="Fapte-3-18" n="18">Dar Dumnezeu a împlinit astfel cele ce vestise dinainte prin gura tuturor proorocilor, că Hristosul Său va pătimi.</p>
    <p id="Fapte-3-19" n="19">Deci pocăiţi-vă şi vă întoarceţi, ca să se şteargă păcatele voastre,</p>
    <p id="Fapte-3-20" n="20">Ca să vină de la faţa Domnului vremuri de uşurare şi ca să vă trimită pe Cel mai dinainte vestit vouă, pe Iisus Hristos,</p>
    <p id="Fapte-3-21" n="21">Pe Care trebuie să-L primească Cerul până la vremile stabilirii din nou a tuturor celor despre care a vorbit Dumnezeu prin gura sfinţilor Săi prooroci din veac.</p>
    <p id="Fapte-3-22" n="22">Moise a zis către părinţi: "Domnul Dumnezeu va ridica vouă dintre fraţii voştri Prooroc ca mine. Pe El să-L ascultaţi în toate câte vă va spune.</p>
    <p id="Fapte-3-23" n="23">Şi tot sufletul care nu va asculta de Proorocul Acela, va fi nimicit din popor".</p>
    <p id="Fapte-3-24" n="24">Iar toţi proorocii de la Samuel şi cei câţi le-au urmat au vorbit şi au vestit zilele acestea.</p>
    <p id="Fapte-3-25" n="25">Voi sunteţi fiii proorocilor şi ai legământului pe care l-a încheiat Dumnezeu cu părinţii noştri, grăind către Avraam: "Şi întru seminţia ta se vor binecuvânta toate neamurile pământului".</p>
    <p id="Fapte-3-26" n="26">Dumnezeu, înviind pe Fiul Său, L-a trimis întâi la voi, să vă binecuvânteze, ca fiecare să se întoarcă de la răutăţile sale.</p>
  </div>
  <div id="Fapte-4" type="capitol" n="4">
    <head>Petru şi Ioan închişi şi aduşi să dea socoteală în faţa sinedriului. Rugăciunea credincioşilor. Viaţa de obşte.</head>
    <p id="Fapte-4-1" n="1">Dar pe când vorbeau ei către popor, au venit peste ei preoţii, căpetenia gărzii templului şi saducheii,</p>
    <p id="Fapte-4-2" n="2">Mâniindu-se că ei învaţă poporul şi vestesc întru Iisus învierea din morţi.</p>
    <p id="Fapte-4-3" n="3">Şi punând mâna pe ei, i-au pus sub pază, până a doua zi, căci acum era seară.</p>
    <p id="Fapte-4-4" n="4">Totuşi mulţi din cei ce auziseră cuvântul au crezut şi numărul bărbaţilor credincioşi s-a făcut ca la cinci mii.</p>
    <p id="Fapte-4-5" n="5">Şi a doua zi s-au adunat căpeteniile lor şi bătrânii şi cărturarii din Ierusalim,</p>
    <p id="Fapte-4-6" n="6">Şi Anna arhiereul şi Caiafa şi Ioan şi Alexandru şi câţi erau din neamul arhieresc,</p>
    <p id="Fapte-4-7" n="7">Şi punându-i în mijloc, îi întrebau: Cu ce putere sau în al cui nume aţi făcut voi aceasta?</p>
    <p id="Fapte-4-8" n="8">Atunci Petru, plin fiind de Duhul Sfânt, le-a vorbit: Căpetenii ale poporului şi bătrâni ai lui Israel,</p>
    <p id="Fapte-4-9" n="9">Fiindcă noi suntem astăzi cercetaţi pentru facere de bine unui om bolnav, prin cine a fost el vindecat,</p>
    <p id="Fapte-4-10" n="10">Cunoscut să vă fie vouă tuturor, şi la tot poporul Israel, că în numele lui Iisus Hristos Nazarineanul, pe Care voi L-aţi răstignit, dar pe Care Dumnezeu L-a înviat din morţi, întru Acela stă acesta sănătos înaintea voastră!</p>
    <p id="Fapte-4-11" n="11">Acesta este piatra cea neluată în seamă de către voi, zidarii, care a ajuns în capul unghiului;</p>
    <p id="Fapte-4-12" n="12">Şi întru nimeni altul nu este mântuirea, căci nu este sub cer nici un alt nume, dat între oameni, în care trebuie să ne mântuim noi.</p>
    <p id="Fapte-4-13" n="13">Şi văzând ei îndrăzneala lui Petru şi a lui Ioan şi ştiind că sunt oameni fără carte şi simpli, se mirau, şi îi cunoşteau că fuseseră împreună cu Iisus;</p>
    <p id="Fapte-4-14" n="14">Şi văzând pe omul cel tămăduit, stând cu ei, n-aveau nimic de zis împotrivă,</p>
    <p id="Fapte-4-15" n="15">Dar poruncindu-le să iasă afară din sinedriu, vorbeau între ei,</p>
    <p id="Fapte-4-16" n="16">Zicând: ce vom face acestor oameni? Căci este învederat tuturor celor ce locuiesc în Ierusalim că prin ei s-a făcut o minune cunoscută şi nu putem să tăgăduim.</p>
    <p id="Fapte-4-17" n="17">Dar ca aceasta să nu se răspândească mai mult în popor, să le poruncim cu ameninţare să nu mai vorbească, în numele acesta, nici unui om.</p>
    <p id="Fapte-4-18" n="18">Şi chemându-i, le-au poruncit ca nicidecum să nu mai grăiască, nici să mai înveţe în numele lui Iisus.</p>
    <p id="Fapte-4-19" n="19">Iar Petru şi Ioan, răspunzând, au zis către ei: Judecaţi dacă este drept înaintea lui Dumnezeu să ascultăm de voi mai mult decât de Dumnezeu.</p>
    <p id="Fapte-4-20" n="20">Căci noi nu putem să nu vorbim cele ce am văzut şi am auzit.</p>
    <p id="Fapte-4-21" n="21">Dar ei, ameninţându-i din nou, le-au dat drumul, negăsind nici un chip cum să-i pedepsească, din cauza poporului, fiindcă toţi slăveau pe Dumnezeu, pentru ceea ce se făcuse.</p>
    <p id="Fapte-4-22" n="22">Căci omul cu care se făcuse această minune a vindecării avea mai mult ca patruzeci de ani.</p>
    <p id="Fapte-4-23" n="23">Fiind sloboziţi, au venit la ai lor şi le-au spus câte le-au vorbit lor arhiereii şi bătrânii.</p>
    <p id="Fapte-4-24" n="24">Iar ei, auzind, într-un cuget au ridicat glasul către Dumnezeu şi au zis: Stăpâne, Dumnezeule, Tu, Care ai făcut cerul şi pământul şi marea şi toate cele ce sunt în ele,</p>
    <p id="Fapte-4-25" n="25">Care prin Duhul Sfânt şi prin gura părintelui nostru David, slujitorul Tău, ai zis: Pentru ce s-au întărâtat neamurile şi popoarele au cugetat cele deşarte?</p>
    <p id="Fapte-4-26" n="26">Ridicatu-s-au regii pământului şi căpeteniile s-au adunat laolaltă împotriva Domnului şi împotriva Unsului Lui,</p>
    <p id="Fapte-4-27" n="27">Căci asupra Sfântului Tău Fiu Iisus, pe care Tu L-ai uns, s-au adunat laolaltă, cu adevărat, în cetatea aceasta, şi Irod şi Pontius Pilat cu păgânii şi cu popoarele lui Israel,</p>
    <p id="Fapte-4-28" n="28">Ca să facă toate câte mâna Ta şi sfatul Tău mai dinainte au rânduit să fie.</p>
    <p id="Fapte-4-29" n="29">Şi acum, Doamne, caută spre ameninţările lor şi dă robilor Tăi să grăiască cuvântul Tău cu toată îndrăzneala,</p>
    <p id="Fapte-4-30" n="30">Întinzând dreapta Ta spre vindecare şi săvârşind semne şi minuni, prin numele Sfântului Tău Fiu Iisus.</p>
    <p id="Fapte-4-31" n="31">Şi pe când se rugau astfel, s-a cutremurat locul în care erau adunaţi, şi s-au umplut toţi de Duhul Sfânt şi grăiau cu îndrăzneală cuvântul lui Dumnezeu.</p>
    <p id="Fapte-4-32" n="32">Iar inima şi sufletul mulţimii celor ce au crezut erau una şi nici unul nu zicea că este al său ceva din averea sa, ci toate le erau de obşte.</p>
    <p id="Fapte-4-33" n="33">Şi cu mare putere apostolii mărturiseau despre învierea Domnului Iisus Hristos şi mare har era peste ei toţi.</p>
    <p id="Fapte-4-34" n="34">Şi nimeni nu era între ei lipsit, fiindcă toţi câţi aveau ţarini sau case le vindeau şi aduceau preţul celor vândute,</p>
    <p id="Fapte-4-35" n="35">Şi-l puneau la picioarele apostolilor. Şi se împărţea fiecăruia după cum avea cineva trebuinţă.</p>
    <p id="Fapte-4-36" n="36">Iar Iosif, cel numit de apostoli Barnaba (care se tâlcuieşte fiul mângâierii), un levit, născut în Cipru,</p>
    <p id="Fapte-4-37" n="37">Având ţarină şi vânzând-o, a adus banii şi i-a pus la picioarele apostolilor.</p>
  </div>
  <div id="Fapte-5" type="capitol" n="5">
    <head>Anania şi Safira. Apostolii sunt închişi, dar un înger le dă drumul. Sfatul lui Gamaliel.</head>
    <p id="Fapte-5-1" n="1">Iar un om, anume Anania, cu Safira, femeia lui, şi-a vândut ţarina.</p>
    <p id="Fapte-5-2" n="2">Şi a dosit din preţ, ştiind şi femeia lui, şi aducând o parte, a pus-o la picioarele apostolilor.</p>
    <p id="Fapte-5-3" n="3">Iar Petru a zis: Anania, de ce a umplut satana inima ta, ca să minţi tu Duhului Sfânt şi să doseşti din preţul ţarinei?</p>
    <p id="Fapte-5-4" n="4">Oare, păstrând-o, nu-ţi rămânea ţie, şi vândută nu era în stăpânirea ta? Pentru ce ai pus în inima ta lucrul acesta? N-ai minţit oamenilor, ci lui Dumnezeu.</p>
    <p id="Fapte-5-5" n="5">Iar Anania, auzind aceste cuvinte, a căzut şi a murit. Şi frică mare i-a cuprins pe toţi care au auzit.</p>
    <p id="Fapte-5-6" n="6">Şi sculându-se cei mai tineri, l-au înfăşurat şi, scoţându-l afară, l-au îngropat.</p>
    <p id="Fapte-5-7" n="7">După un răstimp, ca de trei ceasuri, a intrat şi femeia lui, neştiind ce se întâmplase.</p>
    <p id="Fapte-5-8" n="8">Iar Petru a zis către ea: Spune-mi dacă aţi vândut ţarina cu atât? Iar ea a zis: Da, cu atât.</p>
    <p id="Fapte-5-9" n="9">Iar Petru a zis către ea: De ce v-aţi învoit voi să ispitiţi Duhul Domnului? Iată picioarele celor ce au îngropat pe bărbatul tău sunt la uşă şi te vor scoate afară şi pe tine.</p>
    <p id="Fapte-5-10" n="10">Şi ea a căzut îndată la picioarele lui Petru şi a murit. Şi intrând tinerii, au găsit-o moartă şi, scoţând-o afară, au îngropat-o lângă bărbatul ei.</p>
    <p id="Fapte-5-11" n="11">Şi frică mare a cuprins toată Biserica şi pe toţi care au auzit acestea.</p>
    <p id="Fapte-5-12" n="12">Iar prin mâinile apostolilor se făceau semne şi minuni multe în popor, şi erau toţi, într-un cuget, în pridvorul lui Solomon.</p>
    <p id="Fapte-5-13" n="13">Şi nimeni dintre ceilalţi nu cuteza să se alipească de ei, dar poporul îi lăuda.</p>
    <p id="Fapte-5-14" n="14">Şi din ce în ce mai mult se adăugau cei ce credeau în Domnul, mulţime de bărbaţi şi de femei,</p>
    <p id="Fapte-5-15" n="15">Încât scoteau pe cei bolnavi în uliţe şi-i puneau pe paturi şi pe tărgi, ca venind Petru, măcar umbra lui să umbrească pe vreunul dintre ei.</p>
    <p id="Fapte-5-16" n="16">Şi se aduna şi mulţimea din cetăţile dimprejurul Ierusalimului, aducând bolnavi şi bântuiţi de duhuri necurate, şi toţi se vindecau.</p>
    <p id="Fapte-5-17" n="17">Şi sculându-se arhiereul şi toţi cei împreună cu el - cei din eresul saducheilor - s-au umplut de pizmă.</p>
    <p id="Fapte-5-18" n="18">Şi au pus mâna pe apostoli şi i-au băgat în temniţa obştească.</p>
    <p id="Fapte-5-19" n="19">Iar un înger al Domnului, în timpul nopţii, a deschis uşile temniţei şi, scoţându-i, le-a zis:</p>
    <p id="Fapte-5-20" n="20">Mergeţi şi, stând, grăiţi poporului în templu toate cuvintele vieţii acesteia.</p>
    <p id="Fapte-5-21" n="21">Şi, auzind, au intrat de dimineaţă în templu şi învăţau. Dar venind arhiereul şi cei împreună cu el, au adunat sinedriul şi tot sfatul bătrânilor fiilor lui Israel şi au trimis la temniţă să-i aducă pe apostoli.</p>
    <p id="Fapte-5-22" n="22">Dar, ducându-se, slugile nu i-au găsit în temniţă şi, întorcându-se, au vestit,</p>
    <p id="Fapte-5-23" n="23">Zicând: Temniţa am găsit-o încuiată în toată siguranţa şi pe paznici stând la uşi, dar când am descuiat, înăuntru n-am găsit pe nimeni.</p>
    <p id="Fapte-5-24" n="24">Când au auzit aceste cuvinte, căpetenia pazei templului şi arhiereii erau nedumeriţi cu privire la ei, ce-ar putea să fie aceasta.</p>
    <p id="Fapte-5-25" n="25">Dar venind cineva, le-a dat de veste: Iată, bărbaţii pe care i-aţi pus în temniţă sunt în templu, stând şi învăţând poporul.</p>
    <p id="Fapte-5-26" n="26">Atunci, ducându-se, căpetenia pazei templului împreună cu slujitorii i-au adus dar nu cu sila, că se temeau de popor să nu-i omoare cu pietre.</p>
    <p id="Fapte-5-27" n="27">Şi, aducându-i, i-au pus în faţa sinedriului. Iar arhiereul i-a întrebat,</p>
    <p id="Fapte-5-28" n="28">Zicând: Au nu v-am poruncit vouă cu poruncă să nu mai învăţaţi în numele acesta? Şi iată aţi umplut Ierusalimul cu învăţătura voastră şi voiţi să aduceţi asupra noastră sângele Acestui Om!</p>
    <p id="Fapte-5-29" n="29">Iar Petru şi apostolii, răspunzând, au zis: Trebuie să ascultăm pe Dumnezeu mai mult decât pe oameni.</p>
    <p id="Fapte-5-30" n="30">Dumnezeul părinţilor noştri a înviat pe Iisus, pe Care voi L-aţi omorât, spânzurându-L pe lemn.</p>
    <p id="Fapte-5-31" n="31">Pe Acesta, Dumnezeu, prin dreapta Sa, L-a înălţat Stăpânitor şi Mântuitor, ca să dea lui Israel pocăinţă şi iertarea păcatelor.</p>
    <p id="Fapte-5-32" n="32">Şi suntem martori ai acestor cuvinte noi şi Duhul Sfânt, pe Care Dumnezeu L-a dat celor ce Îl ascultă.</p>
    <p id="Fapte-5-33" n="33">Iar ei, auzind, se mâniau foarte şi se sfătuiau să-i omoare.</p>
    <p id="Fapte-5-34" n="34">Şi ridicându-se în sinedriu un fariseu, anume Gamaliel, învăţător de Lege, cinstit de tot poporul, a poruncit să-i scoată pe oameni afară puţin,</p>
    <p id="Fapte-5-35" n="35">Şi a zis către ei: Bărbaţi israeliţi, luaţi aminte la voi, ce aveţi să faceţi cu aceşti oameni.</p>
    <p id="Fapte-5-36" n="36">Că înainte de zilele acestea s-a ridicat Teudas, zicând că el este cineva, căruia i s-au alăturat un număr de bărbaţi ca la patru sute, care a fost ucis şi toţi câţi l-au ascultat au fost risipiţi şi nimiciţi.</p>
    <p id="Fapte-5-37" n="37">După aceasta s-a ridicat Iuda Galileianul, în vremea numărătorii, şi a atras popor mult după el; şi acela a pierit şi toţi câţi au ascultat de el au fost împrăştiaţi.</p>
    <p id="Fapte-5-38" n="38">Şi acum zic vouă: Feriţi-vă de oamenii aceştia şi lăsaţi-i, căci dacă această hotărâre sau lucrul acesta este de la oameni, se va nimici;</p>
    <p id="Fapte-5-39" n="39">Iar dacă este de la Dumnezeu, nu veţi putea să-i nimiciţi, ca nu cumva să vă aflaţi şi luptători împotriva lui Dumnezeu.</p>
    <p id="Fapte-5-40" n="40">Şi l-au ascultat pe el; şi chemând pe apostoli şi bătându-i, le-au poruncit să nu mai vorbească în numele lui Iisus, şi le-au dat drumul.</p>
    <p id="Fapte-5-41" n="41">Iar ei au plecat din faţa sinedriului, bucurându-se că s-au învrednicit, pentru numele Lui, să sufere ocară.</p>
    <p id="Fapte-5-42" n="42">Şi toată ziua, în templu şi prin case, nu încetau să înveţe şi să binevestească pe Hristos Iisus.</p>
  </div>
  <div id="Fapte-6" type="capitol" n="6">
    <head>Alegerea şi hirotonirea celor şapte diaconi. Obştea sporeşte.</head>
    <p id="Fapte-6-1" n="1">În zilele acelea, înmulţindu-se ucenicii, eleniştii (iudei) murmurau împotriva evreilor, pentru că văduvele lor erau trecute cu vederea la slujirea cea de fiecare zi.</p>
    <p id="Fapte-6-2" n="2">Şi chemând cei doisprezece mulţimea ucenicilor, au zis: Nu este drept ca noi, lăsând de-o parte cuvântul lui Dumnezeu, să slujim la mese.</p>
    <p id="Fapte-6-3" n="3">Drept aceea, fraţilor, căutaţi şapte bărbaţi dintre voi, cu nume bun, plini de Duh Sfânt şi de înţelepciune, pe care noi să-i rânduim la această slujbă.</p>
    <p id="Fapte-6-4" n="4">Iar noi vom stărui în rugăciune şi în slujirea cuvântului.</p>
    <p id="Fapte-6-5" n="5">Şi a plăcut cuvântul înaintea întregii mulţimi, şi au ales pe Ştefan, bărbat plin de credinţă şi de Duh Sfânt, şi pe Filip, şi pe Prohor, şi pe Nicanor, şi pe Timon, şi pe Parmena, şi pe Nicolae, prozelit din Antiohia,</p>
    <p id="Fapte-6-6" n="6">Pe care i-au pus înaintea apostolilor, şi ei, rugându-se şi-au pus mâinile peste ei.</p>
    <p id="Fapte-6-7" n="7">Şi cuvântul lui Dumnezeu creştea, şi se înmulţea foarte numărul ucenicilor în Ierusalim, încă şi mulţime de preoţi se supuneau credinţei.</p>
    <p id="Fapte-6-8" n="8">Iar Ştefan, plin de har şi de putere, făcea minuni şi semne mari în popor.</p>
    <p id="Fapte-6-9" n="9">Şi s-au ridicat unii din sinagoga ce se zicea a libertinilor şi a cirenenilor şi a alexandrinilor şi a celor din Cilicia şi din Asia, sfădindu-se cu Ştefan.</p>
    <p id="Fapte-6-10" n="10">Şi nu puteau să stea împotriva înţelepciunii şi a Duhului cu care el vorbea.</p>
    <p id="Fapte-6-11" n="11">Atunci au pus pe nişte bărbaţi să zică: L-am auzit spunând cuvinte de hulă împotriva lui Moise şi a lui Dumnezeu.</p>
    <p id="Fapte-6-12" n="12">Şi au întărâtat poporul şi pe bătrâni şi pe cărturari şi, năvălind asupră-i, l-au răpit şi l-au dus în sinedriu.</p>
    <p id="Fapte-6-13" n="13">Şi au pus martori mincinoşi, care ziceau: Acest om nu încetează a vorbi cuvinte de hulă împotriva acestui loc sfânt şi a Legii.</p>
    <p id="Fapte-6-14" n="14">Că l-au auzit zicând că Acest Iisus Nazarineanul va strica locul acesta şi va schimba datinile pe care ni le-a lăsat nouă Moise.</p>
    <p id="Fapte-6-15" n="15">Şi aţintindu-şi ochii asupra lui, toţi cei ce şedeau în sinedriu au văzut faţa lui ca o faţă de înger.</p>
  </div>
  <div id="Fapte-7" type="capitol" n="7">
    <head>Cuvântarea şi martiriul lui Ştefan.</head>
    <p id="Fapte-7-1" n="1">Şi a zis arhiereul: Adevărate sunt acestea?</p>
    <p id="Fapte-7-2" n="2">Iar el a zis: Bărbaţi fraţi şi părinţi, ascultaţi! Dumnezeul slavei S-a arătat părintelui nostru Avraam, când era în Mesopotamia, mai înainte de a locui în Haran,</p>
    <p id="Fapte-7-3" n="3">Şi a zis către el: Ieşi din pământul tău şi din rudenia ta şi vino în pământul pe care ţi-l voi arăta.</p>
    <p id="Fapte-7-4" n="4">Atunci, ieşind din pământul caldeilor, a locuit în Haran. Iar de acolo, după moartea tatălui său, l-a strămutat în această ţară, în care locuiţi voi acum,</p>
    <p id="Fapte-7-5" n="5">Şi nu i-a dat moştenire în ea nici o palmă de pământ, ci i-a făgăduit că i-o va da lui spre stăpânire şi urmaşilor lui după el, neavând el copil.</p>
    <p id="Fapte-7-6" n="6">Şi Dumnezeu a vorbit astfel: "Urmaşii lui vor fi străini în pământ străin, şi acolo îi vor robi şi-i vor asupri patru sute de ani.</p>
    <p id="Fapte-7-7" n="7">Şi pe poporul la care vor fi robi, Eu îl voi judeca - a zis Dumnezeu - iar după acestea vor ieşi şi-Mi vor sluji Mie în locul acesta".</p>
    <p id="Fapte-7-8" n="8">Şi i-a dat legământul tăierii împrejur; şi aşa a născut pe Isaac şi l-a tăiat împrejur a opta zi; şi Isaac a născut pe Iacov şi Iacov pe cei doisprezece patriarhi.</p>
    <p id="Fapte-7-9" n="9">Şi patriarhii, pizmuind pe Iosif, l-au vândut în Egipt; dar Dumnezeu era cu el,</p>
    <p id="Fapte-7-10" n="10">Şi l-a scos din toate necazurile lui şi i-a dat har şi înţelepciune înaintea lui Faraon, regele Egiptului, iar acesta l-a pus mai mare peste Egipt şi peste toată casa lui.</p>
    <p id="Fapte-7-11" n="11">Şi a venit foamete peste tot Egiptul şi peste Canaan, şi strâmtorare mare, şi părinţii noştri nu mai găseau hrană.</p>
    <p id="Fapte-7-12" n="12">Şi Iacov, auzind că este grâu în Egipt, a trimis pe părinţii noştri întâia oară.</p>
    <p id="Fapte-7-13" n="13">Iar a doua oară Iosif s-a făcut cunoscut fraţilor săi şi Faraon a aflat neamul lui Iosif.</p>
    <p id="Fapte-7-14" n="14">Şi Iosif, trimiţând, a chemat pe Iacov, tatăl său, şi toată rudenia sa, cu şaptezeci şi cinci de suflete.</p>
    <p id="Fapte-7-15" n="15">Şi Iacov s-a coborât în Egipt; şi a murit şi el şi părinţii noştri;</p>
    <p id="Fapte-7-16" n="16">Şi au fost strămutaţi la Sichem şi au fost puşi în mormântul pe care Avraam l-a cumpărat cu preţ de argint, de la fiii lui Emor, în Sichem;</p>
    <p id="Fapte-7-17" n="17">Dar cum se apropia vremea făgăduinţei pentru care s-a jurat Dumnezeu lui Avraam, a crescut poporul şi s-a înmulţit în Egipt,</p>
    <p id="Fapte-7-18" n="18">Până când s-a ridicat peste Egipt alt rege, care nu ştia de Iosif.</p>
    <p id="Fapte-7-19" n="19">Acesta, purtându-se ca un viclean cu neamul nostru, a asuprit pe părinţii noştri să-şi lepede pruncii lor, ca să nu mai trăiască.</p>
    <p id="Fapte-7-20" n="20">În vremea aceea s-a născut Moise şi era plăcut lui Dumnezeu. Şi trei luni a fost hrănit în casa tatălui său.</p>
    <p id="Fapte-7-21" n="21">Şi fiind lepădat, l-a luat fiica lui Faraon şi l-a crescut ca pe un fiu al ei.</p>
    <p id="Fapte-7-22" n="22">Şi a fost învăţat Moise în toată înţelepciunea egiptenilor şi era puternic în cuvintele şi în faptele lui.</p>
    <p id="Fapte-7-23" n="23">Iar când a împlinit patruzeci de ani, şi-a pus în gând să cerceteze pe fraţii săi, fiii lui Israel.</p>
    <p id="Fapte-7-24" n="24">Şi văzând pe unul dintre ei că suferă strâmbătate, l-a apărat şi, omorând pe egiptean, a răzbunat pe cel asuprit.</p>
    <p id="Fapte-7-25" n="25">Şi el credea că fraţii săi vor pricepe că Dumnezeu, prin mâna lui, le dăruieşte izbăvire, dar ei n-au înţeles.</p>
    <p id="Fapte-7-26" n="26">Şi a doua zi s-a arătat unora care se băteau şi i-a îndemnat la pace, zicând: Bărbaţilor, sunteţi fraţi. De ce vă faceţi rău unul altuia?</p>
    <p id="Fapte-7-27" n="27">Dar cel ce asuprea pe aproapele l-a îmbrâncit, zicând: Cine te-a pus pe tine domn şi judecător peste noi?</p>
    <p id="Fapte-7-28" n="28">Nu cumva vrei să mă omori, cum ai omorât ieri pe egiptean?</p>
    <p id="Fapte-7-29" n="29">La acest cuvânt, Moise a fugit şi a trăit ca străin în ţara Madian, unde a născut doi fii.</p>
    <p id="Fapte-7-30" n="30">Şi după ce s-au împlinit patruzeci de ani, îngerul Domnului i s-a arătat în pustiul Muntelui Sinai, în flacăra focului unui rug.</p>
    <p id="Fapte-7-31" n="31">Iar Moise, văzând, s-a minunat de vedenie, dar când s-a apropiat ca să ia seama mai bine, a fost glasul Domnului către el:</p>
    <p id="Fapte-7-32" n="32">"Eu sunt Dumnezeul părinţilor tăi, Dumnezeul lui Avraam şi Dumnezeul lui Isaac şi Dumnezeul lui Iacov". Şi Moise, tremurând, nu îndrăznea să privească;</p>
    <p id="Fapte-7-33" n="33">Iar Domnul i-a zis: "Dezleagă încălţămintea picioarelor tale, căci locul pe care stai este pământ sfânt.</p>
    <p id="Fapte-7-34" n="34">Privind, am văzut asuprirea poporului Meu în Egipt şi suspinul lor l-am auzit şi M-am pogorât ca să-i scot. Şi acum vino, să te trimit în Egipt".</p>
    <p id="Fapte-7-35" n="35">Pe Moise acesta de care s-au lepădat, zicând: Cine te-a pus pe tine domn şi judecător?, pe acesta l-a trimis Dumnezeu domn şi răscumpărător, prin mâna îngerului care i se arătase lui în rug.</p>
    <p id="Fapte-7-36" n="36">Acesta i-a scos afară, făcând minuni şi semne în ţara Egiptului şi în Marea Roşie şi în pustie, timp de patruzeci de ani.</p>
    <p id="Fapte-7-37" n="37">Acesta este Moise cel ce a zis fiilor lui Israel: "Prooroc ca mine vă va ridica Dumnezeu din fraţii voştri; pe EL să-L ascultaţi".</p>
    <p id="Fapte-7-38" n="38">Acesta este cel ce a fost la adunarea în pustie, cu îngerul care i-a vorbit pe Muntele Sinai şi cu părinţii noştri, primind cuvinte de viaţă ca să ni le dea nouă.</p>
    <p id="Fapte-7-39" n="39">De acesta n-au voit să asculte părinţii noştri, ci l-au lepădat şi inimile lor s-au întors către Egipt,</p>
    <p id="Fapte-7-40" n="40">Zicând lui Aaron: "Fă-ne dumnezei care să meargă înaintea noastră; căci acestui Moise, care ne-a scos din ţara Egiptului, nu ştim ce i s-a întâmplat".</p>
    <p id="Fapte-7-41" n="41">Şi au făcut, în zilele acelea, un viţel şi au adus idolului jertfă şi se veseleau de lucrurile mâinilor lor.</p>
    <p id="Fapte-7-42" n="42">Şi S-a întors Dumnezeu şi i-a dat pe ei să slujească oştirii cerului, precum este scris în cartea proorocilor: "Adus-aţi voi Mie, casă a lui Israel, timp de patruzeci de ani, în pustie, junghieri şi jertfe?</p>
    <p id="Fapte-7-43" n="43">Şi aţi purtat cortul lui Moloh şi steaua dumnezeului vostru Remfan, chipurile pe care le-aţi făcut, ca să vă închinaţi la ele! De aceea vă voi strămuta dincolo de Babilon".</p>
    <p id="Fapte-7-44" n="44">Părinţii noştri aveau în pustie cortul mărturiei, precum orânduise Cel ce a vorbit cu Moise, ca să-l facă după chipul pe care îl văzuse;</p>
    <p id="Fapte-7-45" n="45">Şi pe acesta primindu-l, părinţii noştri l-au adus cu Iosua în ţara stăpânită de neamuri, pe care Dumnezeu le-a izgonit din faţa părinţilor noştri, până în zilele lui David,</p>
    <p id="Fapte-7-46" n="46">Care a aflat har înaintea lui Dumnezeu şi a cerut să găsească un locaş pentru Dumnezeul lui Iacov.</p>
    <p id="Fapte-7-47" n="47">Iar Solomon I-a zidit Lui casă,</p>
    <p id="Fapte-7-48" n="48">Dar Cel Preaînalt nu locuieşte în temple făcute de mâini, precum zice proorocul:</p>
    <p id="Fapte-7-49" n="49">"Cerul este tronul Meu şi pământul aşternut picioarelor Mele. Ce casă Îmi veţi zidi Mie? - zice Domnul - sau care este locul odihnei Mele?</p>
    <p id="Fapte-7-50" n="50">Nu mâna Mea a făcut toate acestea?"</p>
    <p id="Fapte-7-51" n="51">Voi cei tari în cerbice şi netăiaţi împrejur la inimă şi la urechi, voi pururea staţi împotriva Duhului Sfânt, precum Şi părinţii voştri, aşa şi voi!</p>
    <p id="Fapte-7-52" n="52">Pe care dintre prooroci nu l-au prigonit părinţii voştri? Şi au ucis pe cei ce au vestit mai dinainte sosirea Celui Drept, ai Cărui vânzători şi ucigaşi v-aţi făcut voi acum,</p>
    <p id="Fapte-7-53" n="53">Voi, care aţi primit Legea întru rânduieli de îngeri şi n-aţi păzit-o!</p>
    <p id="Fapte-7-54" n="54">Iar ei, auzind acestea, fremătau de furie în inimile lor şi scrâşneau din dinţi împotriva lui.</p>
    <p id="Fapte-7-55" n="55">Iar Ştefan, fiind plin de Duh Sfânt şi privind la cer, a văzut slava lui Dumnezeu şi pe Iisus stând de-a dreapta lui Dumnezeu.</p>
    <p id="Fapte-7-56" n="56">Şi a zis: Iată, văd cerurile deschise şi pe Fiul Omului stând de-a dreapta lui Dumnezeu!</p>
    <p id="Fapte-7-57" n="57">Iar ei, strigând cu glas mare, şi-au astupat urechile şi au năvălit asupra lui.</p>
    <p id="Fapte-7-58" n="58">Şi scoţându-l afară din cetate, îl băteau cu pietre. Iar martorii şi-au pus hainele la picioarele unui tânăr, numit Saul.</p>
    <p id="Fapte-7-59" n="59">Şi îl băteau cu pietre pe Ştefan, care se ruga şi zicea: Doamne, Iisuse, primeşte duhul meu!</p>
    <p id="Fapte-7-60" n="60">Şi, îngenunchind, a strigat cu glas mare: Doamne, nu le socoti lor păcatul acesta! Şi zicând acestea, a murit.</p>
  </div>
  <div id="Fapte-8" type="capitol" n="8">
    <head>Saul prigoneşte Biserica.</head>
    <p id="Fapte-8-1" n="1">Şi Saul s-a făcut părtaş la uciderea lui. Şi s-a făcut în ziua aceea prigoană mare împotriva Bisericii din Ierusalim. Şi toţi, afară de apostoli, s-au împrăştiat prin ţinuturile Iudeii şi ale Samariei.</p>
    <p id="Fapte-8-2" n="2">Iar bărbaţi cucernici au îngropat pe Ştefan şi au făcut plângere mare pentru el.</p>
    <p id="Fapte-8-3" n="3">Şi Saul pustiia Biserica, intrând prin case şi, târând pe bărbaţi şi pe femei, îi preda la temniţă.</p>
    <p id="Fapte-8-4" n="4">Iar cei ce se împrăştiaseră străbăteau ţara, binevestind cuvântul.</p>
    <p id="Fapte-8-5" n="5">Iar Filip, coborându-se într-o cetate a Samariei, le propovăduia pe Hristos.</p>
    <p id="Fapte-8-6" n="6">Şi mulţimile luau aminte într-un cuget la cele spuse de către Filip, ascultându-l şi văzând semnele pe care le săvârşea.</p>
    <p id="Fapte-8-7" n="7">Căci din mulţi care aveau duhuri necurate, strigând cu glas mare, ele ieşeau şi mulţi slăbănogi şi şchiopi s-au vindecat.</p>
    <p id="Fapte-8-8" n="8">Şi s-a făcut mare bucurie în cetatea aceea.</p>
    <p id="Fapte-8-9" n="9">Dar era mai dinainte în cetate un bărbat, anume Simon, vrăjind şi uimind neamul Samariei, zicând că el este cineva mare,</p>
    <p id="Fapte-8-10" n="10">La care luau aminte toţi, de la mic până la mare, zicând: Acesta este puterea lui Dumnezeu, numită cea mare.</p>
    <p id="Fapte-8-11" n="11">Şi luau aminte la el, fiindcă de multă vreme, cu vrăjile lui, îi uimise.</p>
    <p id="Fapte-8-12" n="12">Iar când au crezut lui Filip, care le propovăduia despre împărăţia lui Dumnezeu şi despre numele lui Iisus Hristos, bărbaţi şi femei se botezau.</p>
    <p id="Fapte-8-13" n="13">Iar Simon a crezut şi el şi, botezându-se, era mereu cu Filip. Şi văzând semnele şi minunile mari ce se făceau, era uimit.</p>
    <p id="Fapte-8-14" n="14">Iar apostolii din Ierusalim, auzind că Samaria a primit cuvântul lui Dumnezeu, au trimis la ei pe Petru şi pe Ioan,</p>
    <p id="Fapte-8-15" n="15">Care, coborând, s-au rugat pentru ei, ca să primească Duhul Sfânt.</p>
    <p id="Fapte-8-16" n="16">Căci nu Se pogorâse încă peste nici unul dintre ei, ci erau numai botezaţi în numele Domnului Iisus.</p>
    <p id="Fapte-8-17" n="17">Atunci îşi puneau mâinile peste ei, şi ei luau Duhul Sfânt.</p>
    <p id="Fapte-8-18" n="18">Şi Simon văzând că prin punerea mâinilor apostolilor se dă Duhul Sfânt, le-a adus bani,</p>
    <p id="Fapte-8-19" n="19">Zicând: Daţi-mi şi mie puterea aceasta, ca acela pe care voi pune mâinile să primească Duhul Sfânt.</p>
    <p id="Fapte-8-20" n="20">Iar Petru a zis către el: Banii tăi să fie cu tine spre pierzare! Căci ai socotit că darul lui Dumnezeu se agoniseşte cu bani.</p>
    <p id="Fapte-8-21" n="21">Tu n-ai parte, nici moştenire, la chemarea aceasta, pentru că inima ta nu este dreaptă înaintea lui Dumnezeu.</p>
    <p id="Fapte-8-22" n="22">Pocăieşte-te deci de această răutate a ta şi te roagă lui Dumnezeu, doară ţi se va ierta cugetul inimii tale,</p>
    <p id="Fapte-8-23" n="23">Căci întru amărăciunea fierii şi întru legătura nedreptăţii te văd că eşti.</p>
    <p id="Fapte-8-24" n="24">Şi răspunzând, Simon a zis: Rugaţi-vă voi la Domnul, pentru mine, ca să nu vină asupra mea nimic din cele ce aţi zis.</p>
    <p id="Fapte-8-25" n="25">Iar ei, mărturisind şi grăind cuvântul Domnului, s-au întors la Ierusalim şi în multe sate ale samarinenilor binevesteau.</p>
    <p id="Fapte-8-26" n="26">Şi un înger al Domnului a grăit către Filip, zicând: Ridică-te şi mergi spre miazăzi, pe calea care coboară de la Ierusalim la Gaza; aceasta este pustie.</p>
    <p id="Fapte-8-27" n="27">Ridicându-se, a mers. Şi iată un bărbat din Etiopia, famen, mare dregător al Candachiei, regina Etiopiei, care era peste toată vistieria ei şi care venise la Ierusalim ca să se închine,</p>
    <p id="Fapte-8-28" n="28">Se întorcea acasă; şi şezând în carul său, citea pe proorocul Isaia.</p>
    <p id="Fapte-8-29" n="29">Iar Duhul i-a zis lui Filip: Apropie-te şi te alipeşte de carul acesta.</p>
    <p id="Fapte-8-30" n="30">Şi alergând Filip l-a auzit citind pe proorocul Isaia, şi i-a zis: Înţelegi, oare, ce citeşti?</p>
    <p id="Fapte-8-31" n="31">Iar el a zis: Cum aş putea să înţeleg, dacă nu mă va călăuzi cineva? Şi a rugat pe Filip să se urce şi să şadă cu el.</p>
    <p id="Fapte-8-32" n="32">Iar locul din Scriptură pe care-l citea era acesta: "Ca un miel care se aduce spre junghiere şi ca o oaie fără de glas înaintea celui ce-o tunde, aşa nu şi-a deschis gura sa.</p>
    <p id="Fapte-8-33" n="33">Întru smerenia Lui, judecata Lui s-a ridicat şi neamul Lui cine-l va spune? Că se ridică de pe pământ viaţa Lui".</p>
    <p id="Fapte-8-34" n="34">Iar famenul, răspunzând, a zis lui Filip: Rogu-te, despre cine zice proorocul acesta, despre sine ori despre altcineva?</p>
    <p id="Fapte-8-35" n="35">Iar Filip, deschizând gura sa şi începând de la scriptura aceasta, i-a binevestit pe Iisus.</p>
    <p id="Fapte-8-36" n="36">Şi, pe când mergeau pe cale, au ajuns la o apă; iar famenul a zis: Iată apă. Ce mă împiedică să fiu botezat?</p>
    <p id="Fapte-8-37" n="37">Filip a zis: Dacă crezi din toată inima, este cu putinţă. Şi el, răspunzând, a zis: Cred că Iisus Hristos este Fiul lui Dumnezeu.</p>
    <p id="Fapte-8-38" n="38">Şi a poruncit să stea carul; şi s-au coborât amândoi în apă, şi Filip şi famenul, şi l-a botezat.</p>
    <p id="Fapte-8-39" n="39">Iar când au ieşit din apă, Duhul Domnului a răpit pe Filip, şi famenul nu l-a mai văzut. Şi el s-a dus în calea sa, bucurându-se.</p>
    <p id="Fapte-8-40" n="40">Iar Filip s-a aflat în Azot şi, mergând, binevestea prin toate cetăţile, până ce a sosit în Cezareea.</p>
  </div>
  <div id="Fapte-9" type="capitol" n="9">
    <head>Chemarea lui Saul.</head>
    <p id="Fapte-9-1" n="1">Iar Saul, suflând încă ameninţare şi ucidere împotriva ucenicilor Domnului, a mers la arhiereu,</p>
    <p id="Fapte-9-2" n="2">Şi a cerut de la el scrisori către sinagogile din Damasc ca, dacă va afla acolo pe vreunii, atât bărbaţi, cât şi femei, că merg pe calea aceasta, să-i aducă legaţi la Ierusalim.</p>
    <p id="Fapte-9-3" n="3">Dar pe când călătorea el şi se apropia de Damasc, o lumină din cer, ca de fulger, l-a învăluit deodată.</p>
    <p id="Fapte-9-4" n="4">Şi, căzând la pământ, a auzit un glas, zicându-i: Saule, Saule, de ce Mă prigoneşti?</p>
    <p id="Fapte-9-5" n="5">Iar el a zis: Cine eşti, Doamne? Şi Domnul a zis: Eu sunt Iisus, pe Care tu Îl prigoneşti. Greu îţi este să izbeşti cu piciorul în ţepuşă.</p>
    <p id="Fapte-9-6" n="6">Şi el, tremurând şi înspăimântat fiind, a zis: Doamne, ce voieşti să fac? Iar Domnul i-a zis: Ridică-te, intră în cetate şi ţi se va spune ce trebuie să faci.</p>
    <p id="Fapte-9-7" n="7">Iar bărbaţii, care erau cu el pe cale, stăteau înmărmuriţi, auzind glasul, dar nevăzând pe nimeni.</p>
    <p id="Fapte-9-8" n="8">Şi s-a ridicat Saul de la pământ, dar, deşi avea ochii deschişi, nu vedea nimic. Şi luându-l de mână, l-au dus în Damasc.</p>
    <p id="Fapte-9-9" n="9">Şi trei zile a fost fără vedere; şi n-a mâncat, nici n-a băut.</p>
    <p id="Fapte-9-10" n="10">Şi era în Damasc un ucenic, anume Anania, şi Domnul i-a zis în vedenie: Anania! Iar el a zis: Iată-mă, Doamne;</p>
    <p id="Fapte-9-11" n="11">Şi Domnul a zis către el: Sculându-te, mergi pe uliţa care se cheamă Uliţa Dreaptă şi caută în casa lui Iuda, pe un om din Tars, cu numele Saul; că, iată, se roagă.</p>
    <p id="Fapte-9-12" n="12">Şi a văzut în vedenie pe un bărbat, anume Anania, intrând la el şi punându-şi mâinile peste el, ca să vadă iarăşi.</p>
    <p id="Fapte-9-13" n="13">Şi a răspuns Anania: Doamne, despre bărbatul acesta am auzit de la mulţi câte rele a făcut sfinţilor Tăi în Ierusalim.</p>
    <p id="Fapte-9-14" n="14">Şi aici are putere de la arhierei să lege pe toţi care cheamă numele Tău.</p>
    <p id="Fapte-9-15" n="15">Şi a zis Domnul către el: Mergi, fiindcă acesta Îmi este vas ales, ca să poarte numele Meu înaintea neamurilor şi a regilor şi a fiilor lui Israel;</p>
    <p id="Fapte-9-16" n="16">Căci Eu îi voi arăta câte trebuie să pătimească el pentru numele Meu.</p>
    <p id="Fapte-9-17" n="17">Şi a mers Anania şi a intrat în casă şi, punându-şi mâinile pe el, a zis: Frate Saul, Domnul Iisus, Cel ce ţi S-a arătat pe calea pe care tu veneai, m-a trimis ca să vezi iarăşi şi să te umpli de Duh Sfânt.</p>
    <p id="Fapte-9-18" n="18">Şi îndată au căzut de pe ochii lui ca nişte solzi; şi a văzut iarăşi şi, sculându-se, a fost botezat.</p>
    <p id="Fapte-9-19" n="19">Şi luând mâncare, s-a întărit. Şi a stat cu ucenicii din Damasc câteva zile.</p>
    <p id="Fapte-9-20" n="20">Apoi propovăduia în sinagogi pe Iisus, că Acesta este Fiul lui Dumnezeu.</p>
    <p id="Fapte-9-21" n="21">Şi se mirau toţi care îl auzeau şi ziceau: Nu este, oare, acesta cel care prigonea în Ierusalim pe cei ce cheamă acest nume şi a venit aici pentru aceea ca să-i ducă pe ei legaţi la arhierei?</p>
    <p id="Fapte-9-22" n="22">Şi Saul se întărea mai mult şi tulbura pe iudeii care locuiau în Damasc, dovedind că Acesta este Hristos.</p>
    <p id="Fapte-9-23" n="23">Şi după ce au trecut destule zile, iudeii s-au sfătuit să-l omoare.</p>
    <p id="Fapte-9-24" n="24">Şi s-a făcut cunoscut lui Saul vicleşugul lor. Şi ei păzeau porţile şi ziua şi noaptea, ca să-l ucidă.</p>
    <p id="Fapte-9-25" n="25">Şi luându-l ucenicii lui noaptea, l-au coborât peste zid, lăsându-l jos într-un coş.</p>
    <p id="Fapte-9-26" n="26">Şi venind la Ierusalim, Saul încerca să se alipească de ucenici; şi toţi se temeau de el, necrezând că este ucenic.</p>
    <p id="Fapte-9-27" n="27">Iar Barnaba, luându-l pe el, l-a dus la apostoli şi le-a istorisit cum a văzut pe cale pe Domnul şi că El i-a vorbit lui şi cum a propovăduit la Damasc, cu îndrăzneală în numele lui Iisus.</p>
    <p id="Fapte-9-28" n="28">Şi era cu ei intrând şi ieşind în Ierusalim şi propovăduia cu îndrăzneală în numele Domnului.</p>
    <p id="Fapte-9-29" n="29">Şi vorbea şi se sfădea cu eleniştii, iar ei căutau să-l ucidă.</p>
    <p id="Fapte-9-30" n="30">Dar fraţii, aflând aceasta, l-au dus pe Saul la Cezareea şi de acolo l-au trimis la Tars.</p>
    <p id="Fapte-9-31" n="31">Deci Biserica, în toată Iudeea şi Galileea şi Samaria, avea pace, zidindu-se şi umblând în frica de Domnul, şi sporea prin mângâierea Duhului Sfânt.</p>
    <p id="Fapte-9-32" n="32">Şi trecând Petru pe la toţi, a coborât şi la sfinţii care locuiau în Lida.</p>
    <p id="Fapte-9-33" n="33">Şi acolo a găsit pe un om, anume Enea, care de opt ani zăcea în pat, fiindcă era paralitic.</p>
    <p id="Fapte-9-34" n="34">Şi Petru i-a zis: Enea, te vindecă Iisus Hristos. Ridică-te şi strânge-ţi patul. Şi îndată s-a ridicat.</p>
    <p id="Fapte-9-35" n="35">Şi l-au văzut toţi cei ce locuiau în Lida şi în Saron, care s-au şi întors la Domnul.</p>
    <p id="Fapte-9-36" n="36">Iar în Iope era o uceniţă, cu numele Tavita, care, tâlcuindu-se, se zice Căprioară. Aceasta era plină de fapte bune şi de milosteniile pe care le făcea.</p>
    <p id="Fapte-9-37" n="37">Şi în zilele acelea ea s-a îmbolnăvit şi a murit. Şi, scăldând-o, au pus-o în camera de sus.</p>
    <p id="Fapte-9-38" n="38">Şi fiind aproape Lida de Iope, ucenicii, auzind că Petru este în Lida, au trimis pe doi bărbaţi la el, rugându-l: Nu pregeta să vii până la noi.</p>
    <p id="Fapte-9-39" n="39">Şi Petru, sculându-se, a venit cu ei. Când a sosit, l-au dus în camera de sus şi l-au înconjurat toate văduvele, plângând şi arătând cămăşile şi hainele câte le făcea Căprioara, pe când era cu ele.</p>
    <p id="Fapte-9-40" n="40">Şi Petru, scoţând afară pe toţi, a îngenunchiat şi s-a rugat şi, întorcându-se către trup, a zis: Tavita scoală-te! Iar ea şi-a deschis ochii şi, văzând pe Petru, a şezut.</p>
    <p id="Fapte-9-41" n="41">Şi dându-i mâna, Petru a ridicat-o şi, chemând pe sfinţi şi pe văduve, le-a dat-o vie.</p>
    <p id="Fapte-9-42" n="42">Şi s-a făcut cunoscută aceasta în întreaga Iope şi mulţi au crezut în Domnul.</p>
    <p id="Fapte-9-43" n="43">Şi el a rămas în Iope multe zile, la un oarecare Simon, tăbăcar.</p>
  </div>
  <div id="Fapte-10" type="capitol" n="10">
    <head>Corneliu vine la credinţă.</head>
    <p id="Fapte-10-1" n="1">Iar în Cezareea era un bărbat cu numele Corneliu, sutaş, din cohorta ce se chema Italica,</p>
    <p id="Fapte-10-2" n="2">Cucernic şi temător de Dumnezeu, cu toată casa lui şi care făcea multe milostenii poporului şi se ruga lui Dumnezeu totdeauna.</p>
    <p id="Fapte-10-3" n="3">Şi a văzut în vedenie, lămurit, cam pe la ceasul al nouălea din zi, un înger al lui Dumnezeu, intrând la el şi zicându-i: Corneliu!</p>
    <p id="Fapte-10-4" n="4">Iar Corneliu, căutând spre el şi înfricoşându-se, a zis: Ce este, Doamne? Şi îngerul i-a zis: Rugăciunile tale şi milosteniile tale s-au suit, spre pomenire, înaintea lui Dumnezeu.</p>
    <p id="Fapte-10-5" n="5">Şi acum, trimite bărbaţi la Iope şi cheamă să vină un oarecare Simon, care se numeşte şi Petru.</p>
    <p id="Fapte-10-6" n="6">El este găzduit la un om oarecare Simon, tăbăcar, a cărui casă este lângă mare. Acesta îţi va spune ce să faci.</p>
    <p id="Fapte-10-7" n="7">Şi după ce s-a dus îngerul care vorbea cu el, Corneliu a chemat două din slugile sale de casă şi pe un ostaş cucernic din cei ce îi erau mai apropiaţi.</p>
    <p id="Fapte-10-8" n="8">Şi după ce le-a istorisit toate, i-a trimis la Iope.</p>
    <p id="Fapte-10-9" n="9">Iar a doua zi, pe când ei mergeau pe drum şi se apropiau de cetate, Petru s-a suit pe acoperiş, să se roage pe la ceasul al şaselea.</p>
    <p id="Fapte-10-10" n="10">Şi i s-a făcut foame şi voia să mănânce, dar, pe când ei îi pregăteau să mănânce, a căzut în extaz.</p>
    <p id="Fapte-10-11" n="11">Şi a văzut cerul deschis şi coborându-se ceva ca o faţă mare de pânză, legată în patru colţuri, lăsându-se pe pământ.</p>
    <p id="Fapte-10-12" n="12">În ea erau toate dobitoacele cu patru picioare şi târâtoarele pământului şi păsările cerului.</p>
    <p id="Fapte-10-13" n="13">Şi glas a fost către el: Sculându-te, Petre, junghie şi mănâncă.</p>
    <p id="Fapte-10-14" n="14">Iar Petru a zis: Nicidecum, Doamne, căci niciodată n-am mâncat nimic spurcat şi necurat.</p>
    <p id="Fapte-10-15" n="15">Şi iarăşi, a doua oară, a fost glas către el: Cele ce Dumnezeu a curăţit, tu să nu le numeşti spurcate.</p>
    <p id="Fapte-10-16" n="16">Şi aceasta s-a făcut de trei ori şi îndată acel ceva s-a ridicat la cer.</p>
    <p id="Fapte-10-17" n="17">Pe când Petru nu se dumirea întru sine ce ar putea să fie vedenia pe care o văzuse, iată bărbaţii cei trimişi de Corneliu, întrebând de casa lui Simon, s-au oprit la poartă,</p>
    <p id="Fapte-10-18" n="18">Şi, strigând, întrebau dacă Simon, numit Petru, este găzduit acolo.</p>
    <p id="Fapte-10-19" n="19">Şi tot gândindu-se Petru la vedenie, Duhul i-a zis: Iată, trei bărbaţi te caută;</p>
    <p id="Fapte-10-20" n="20">Ci sculându-te, coboară-te şi mergi împreună cu ei, de nimic îndoindu-te, fiindcă Eu i-am trimis.</p>
    <p id="Fapte-10-21" n="21">Şi Petru, coborându-se la bărbaţii trimişi la el de Corneliu, le-a zis: Iată, eu sunt acela pe care îl căutaţi. Care este pricina pentru care aţi venit?</p>
    <p id="Fapte-10-22" n="22">Iar ei au zis: Corneliu sutaşul, om drept şi temător de Dumnezeu şi mărturisit de tot neamul iudeilor, a fost înştiinţat de către un sfânt înger să trimită să te cheme acasă la el, ca să audă cuvinte de la tine.</p>
    <p id="Fapte-10-23" n="23">Deci, chemându-i înăuntru, i-a găzduit. Iar a doua zi, sculându-se, a plecat împreună cu ei; iar câţiva din fraţii cei din Iope l-au însoţit.</p>
    <p id="Fapte-10-24" n="24">Şi în ziua următoare au intrat în Cezareea. Iar Corneliu îi aştepta şi chemase acasă la el rudeniile sale şi prietenii cei mai de aproape.</p>
    <p id="Fapte-10-25" n="25">Şi când a fost să intre Petru, Corneliu, întâmpinându-l, i s-a închinat, căzând la picioarele lui.</p>
    <p id="Fapte-10-26" n="26">Iar Petru l-a ridicat, zicându-i: Scoală-te. Şi eu sunt om.</p>
    <p id="Fapte-10-27" n="27">Şi, vorbind cu el, a intrat şi a găsit pe mulţi adunaţi.</p>
    <p id="Fapte-10-28" n="28">Şi a zis către ei: Voi ştiţi că nu se cuvine unui bărbat iudeu să se unească sau să se apropie de cel de alt neam, dar mie Dumnezeu mi-a arătat să nu numesc pe nici un om spurcat sau necurat.</p>
    <p id="Fapte-10-29" n="29">De aceea, chemat fiind să vin, am venit fără împotrivire. Deci vă întreb: Pentru care cuvânt aţi trimis după mine?</p>
    <p id="Fapte-10-30" n="30">Corneliu a zis: Acum patru zile eram postind până la ceasul acesta şi mă rugam în casa mea, în ceasul al nouălea, şi iată un bărbat în haină strălucitoare a stat în faţa mea.</p>
    <p id="Fapte-10-31" n="31">Şi el a zis: Corneliu, a fost ascultată rugăciunea ta şi milosteniile tale au fost pomenite înaintea lui Dumnezeu.</p>
    <p id="Fapte-10-32" n="32">Trimite, deci, la Iope şi cheamă pe Simon, cel ce se numeşte Petru; el este găzduit în casa lui Simon, tăbăcarul, lângă mare.</p>
    <p id="Fapte-10-33" n="33">Deci îndată am trimis la tine; şi tu ai făcut bine că ai venit. Şi acum noi toţi suntem de faţă înaintea lui Dumnezeu, ca să ascultăm toate cele poruncite ţie de Domnul.</p>
    <p id="Fapte-10-34" n="34">Iar Petru, deschizându-şi gura, a zis: Cu adevărat înţeleg că Dumnezeu nu este părtinitor.</p>
    <p id="Fapte-10-35" n="35">Ci, în orice neam, cel ce se teme de El şi face dreptate este primit de El.</p>
    <p id="Fapte-10-36" n="36">Şi El a trimis fiilor lui Israel cuvântul, binevestind pacea prin Iisus Hristos: Acesta este Domn peste toate.</p>
    <p id="Fapte-10-37" n="37">Voi ştiţi cuvântul care a fost în toată Iudeea, începând din Galileea, după botezul pe care l-a propovăduit Ioan.</p>
    <p id="Fapte-10-38" n="38">(Adică despre) Iisus din Nazaret, cum a uns Dumnezeu cu Duhul Sfânt şi cu putere pe Acesta care a umblat făcând bine şi vindecând pe toţi cei asupriţi de diavolul, pentru că Dumnezeu era cu El.</p>
    <p id="Fapte-10-39" n="39">Şi noi suntem martori pentru toate cele ce a făcut El în ţara iudeilor şi în Ierusalim; pe Acesta L-au omorât, spânzurându-L pe lemn.</p>
    <p id="Fapte-10-40" n="40">Dar Dumnezeu L-a înviat a treia zi şi I-a dat să Se arate,</p>
    <p id="Fapte-10-41" n="41">Nu la tot poporul, ci nouă martorilor, dinainte rânduiţi de Dumnezeu, care am mâncat şi am băut cu El, după învierea Lui din morţi.</p>
    <p id="Fapte-10-42" n="42">Şi ne-a poruncit să propovăduim poporului şi să mărturisim că El este Cel rânduit de Dumnezeu să fie judecător al celor vii şi al celor morţi.</p>
    <p id="Fapte-10-43" n="43">Despre Acesta mărturisesc toţi proorocii, că tot cel ce crede în El va primi iertarea păcatelor, prin numele Lui.</p>
    <p id="Fapte-10-44" n="44">Încă pe când Petru vorbea aceste cuvinte, Duhul Sfânt a căzut peste toţi cei care ascultau cuvântul.</p>
    <p id="Fapte-10-45" n="45">Iar credincioşii tăiaţi împrejur, care veniseră cu Petru, au rămas uimiţi pentru că darul Duhului Sfânt s-a revărsat şi peste neamuri.</p>
    <p id="Fapte-10-46" n="46">Căci îi auzeau pe ei vorbind în limbi şi slăvind pe Dumnezeu. Atunci a răspuns Petru:</p>
    <p id="Fapte-10-47" n="47">Poate, oare, cineva să oprească apa, ca să nu fie botezaţi aceştia care au primit Duhul Sfânt ca şi noi?</p>
    <p id="Fapte-10-48" n="48">Şi a poruncit ca aceştia să fie botezaţi în numele lui Iisus Hristos. Atunci l-au rugat pe Petru să rămână la ei câteva zile.</p>
  </div>
  <div id="Fapte-11" type="capitol" n="11">
    <head>Primirea păgânilor la Hristos.</head>
    <p id="Fapte-11-1" n="1">Apostolii şi fraţii, care erau prin Iudeea, au auzit că şi păgânii au primit cuvântul lui Dumnezeu.</p>
    <p id="Fapte-11-2" n="2">Şi când Petru s-a suit în Ierusalim, credincioşii tăiaţi împrejur se împotriveau,</p>
    <p id="Fapte-11-3" n="3">Zicându-i: Ai intrat la oameni netăiaţi împrejur şi ai mâncat cu ei.</p>
    <p id="Fapte-11-4" n="4">Şi începând, Petru le-a înfăţişat pe rând, zicând:</p>
    <p id="Fapte-11-5" n="5">Eu eram în cetatea Iope şi mă rugam; şi am văzut, în extaz, o vedenie: ceva coborându-se ca o faţă mare de pânză, legată în patru colţuri, lăsându-se în jos din cer, şi a venit până la mine.</p>
    <p id="Fapte-11-6" n="6">Privind spre aceasta, cu luare aminte, am văzut dobitoacele cele cu patru picioare ale pământului şi fiarele şi târâtoarele şi păsările cerului.</p>
    <p id="Fapte-11-7" n="7">Şi am auzit un glas, care-mi zicea: Sculându-te, Petre, junghie şi mănâncă.</p>
    <p id="Fapte-11-8" n="8">Şi am zis: Nicidecum, Doamne, căci nimic spurcat sau necurat n-a intrat vreodată în gura mea.</p>
    <p id="Fapte-11-9" n="9">Şi glasul mi-a grăit a doua oară din cer: Cele ce Dumnezeu a curăţit, tu să nu le numeşti spurcate.</p>
    <p id="Fapte-11-10" n="10">Şi aceasta s-a făcut de trei ori şi au fost luate iarăşi toate în cer.</p>
    <p id="Fapte-11-11" n="11">Şi iată, îndată, trei bărbaţi, trimişi de la Cezareea către mine, s-au oprit la casa în care eram.</p>
    <p id="Fapte-11-12" n="12">Iar Duhul mi-a zis să merg cu ei, de nimic îndoindu-mă. Şi au mers cu mine şi aceşti şase fraţi şi am intrat în casa bărbatului;</p>
    <p id="Fapte-11-13" n="13">Şi el ne-a povestit cum a văzut îngerul stând în casa lui şi zicând: Trimite la Iope şi cheamă pe Simon, cel numit şi Petru.</p>
    <p id="Fapte-11-14" n="14">Care va grăi către tine cuvinte, prin care te vei mântui tu şi toată casa ta.</p>
    <p id="Fapte-11-15" n="15">Şi când am început eu să vorbesc, Duhul Sfânt a căzut peste ei, ca şi peste noi la început.</p>
    <p id="Fapte-11-16" n="16">Şi mi-am adus aminte de cuvântul Domnului, când zicea: Ioan a botezat cu apă; voi însă vă veţi boteza cu Duh Sfânt.</p>
    <p id="Fapte-11-17" n="17">Deci, dacă Dumnezeu a dat lor acelaşi dar ca şi nouă, acelora care au crezut în Domnul Iisus Hristos, cine eram eu ca să-L pot opri pe Dumnezeu?</p>
    <p id="Fapte-11-18" n="18">Auzind acestea, au tăcut şi au slăvit pe Dumnezeu, zicând: Aşadar şi păgânilor le-a dat Dumnezeu pocăinţa spre viaţă;</p>
    <p id="Fapte-11-19" n="19">Deci cei ce se risipiseră din cauza tulburării făcute pentru Ştefan, au trecut până în Fenicia şi în Cipru, şi în Antiohia, nimănui grăind cuvântul, decât numai iudeilor.</p>
    <p id="Fapte-11-20" n="20">Şi erau unii dintre ei, bărbaţi ciprieni şi cireneni care, venind în Antiohia, vorbeau şi către elini, binevestind pe Domnul Iisus.</p>
    <p id="Fapte-11-21" n="21">Şi mâna Domnului era cu ei şi era mare numărul celor care au crezut şi s-au întors la Domnul.</p>
    <p id="Fapte-11-22" n="22">Şi vorba despre ei a ajuns la urechile Bisericii din Ierusalim, şi au trimis pe Barnaba până la Antiohia.</p>
    <p id="Fapte-11-23" n="23">Acesta, sosind şi văzând harul lui Dumnezeu, s-a bucurat şi îndemna pe toţi să rămână în Domnul, cu inimă statornică.</p>
    <p id="Fapte-11-24" n="24">Căci era bărbat bun şi plin de Duh Sfânt şi de credinţă. Şi s-a adăugat Domnului mulţime multă.</p>
    <p id="Fapte-11-25" n="25">Şi a plecat Barnaba la Tars, ca să caute pe Saul</p>
    <p id="Fapte-11-26" n="26">Şi aflându-l, l-a adus la Antiohia. Şi au stat acolo un an întreg, adunându-se în biserică şi învăţând mult popor. Şi în Antiohia, întâia oară, ucenicii s-au numit creştini.</p>
    <p id="Fapte-11-27" n="27">În acele zile s-au coborât, de la Ierusalim în Antiohia, prooroci.</p>
    <p id="Fapte-11-28" n="28">Şi sculându-se unul dintre ei, cu numele Agav, a arătat prin Duhul, că va fi în toată lumea foamete mare, care a şi fost în zilele lui Claudiu.</p>
    <p id="Fapte-11-29" n="29">Iar ucenicii au hotărât ca fiecare dintre ei, după putere, să trimită spre ajutorare fraţilor care locuiau în Iudeea;</p>
    <p id="Fapte-11-30" n="30">Ceea ce au şi făcut, trimiţând preoţilor prin mâna lui Barnaba şi a lui Saul.</p>
  </div>
  <div id="Fapte-12" type="capitol" n="12">
    <head>Uciderea lui Iacov cel Mare. Petru este scos din închisoare de un înger. Moartea lui Irod Agripa.</head>
    <p id="Fapte-12-1" n="1">Şi în vremea aceea, regele Irod (Agripa) a pus mâna pe unii din Biserică, ca să-i piardă.</p>
    <p id="Fapte-12-2" n="2">Şi a ucis cu sabia pe Iacov, fratele lui Ioan.</p>
    <p id="Fapte-12-3" n="3">Şi văzând că este pe placul iudeilor, a mai luat şi pe Petru, (şi erau zilele Azimelor)</p>
    <p id="Fapte-12-4" n="4">Pe care şi prinzându-l l-a băgat în temniţă, dându-l la patru străji de câte patru ostaşi, ca să-l păzească, vrând să-l scoată la popor după Paşti.</p>
    <p id="Fapte-12-5" n="5">Deci Petru era păzit în temniţă şi se făcea necontenit rugăciune către Dumnezeu pentru el, de către Biserică.</p>
    <p id="Fapte-12-6" n="6">Dar când Irod era să-l scoată afară, în noaptea aceea, Petru dormea între doi ostaşi, legat cu două lanţuri, iar înaintea uşii paznicii păzeau temniţa.</p>
    <p id="Fapte-12-7" n="7">Şi iată un înger al Domnului a venit deodată, iar în cameră a strălucit lumină. Şi lovind pe Petru în coastă, îngerul l-a deşteptat, zicând: Scoală-te degrabă! Şi lanţurile i-au căzut de la mâini.</p>
    <p id="Fapte-12-8" n="8">Şi a zis îngerul către el: Încinge-te şi încalţă-te cu sandalele. Şi el a făcut aşa. Şi i-a zis lui: Pune haina pe tine şi vino după mine.</p>
    <p id="Fapte-12-9" n="9">Şi, ieşind, mergea după înger, dar nu ştia că ceea ce s-a făcut prin înger este adevărat, ci i se părea că vede vedenie.</p>
    <p id="Fapte-12-10" n="10">Şi trecând de straja întâi şi de a doua, au ajuns la poarta cea de fier care duce în cetate, şi poarta s-a deschis singură. Şi ieşind, au trecut o uliţă şi îndată îngerul s-a depărtat de la el.</p>
    <p id="Fapte-12-11" n="11">Şi Petru, venindu-şi în sine, a zis: Acum ştiu cu adevărat că Domnul a trimis pe îngerul Său şi m-a scos din mâna lui Irod şi din toate câte aştepta poporul iudeilor.</p>
    <p id="Fapte-12-12" n="12">Şi chibzuind, a venit la casa Mariei, mama lui Ioan, cel numit Marcu, unde erau adunaţi mulţi şi se rugau.</p>
    <p id="Fapte-12-13" n="13">Şi bătând Petru la uşa de la poartă, o slujnică cu numele Rodi, s-a dus să asculte.</p>
    <p id="Fapte-12-14" n="14">Şi recunoscând glasul lui Petru, de bucurie nu a deschis uşa, ci, alergând înăuntru, a spus că Petru stă înaintea porţii.</p>
    <p id="Fapte-12-15" n="15">Iar ei au zis către ea: Ai înnebunit. Dar ea stăruia că este aşa. Iar ei ziceau: Este îngerul lui.</p>
    <p id="Fapte-12-16" n="16">Dar Petru bătea mereu în poartă. Şi deschizându-i, l-au văzut şi au rămas uimiţi.</p>
    <p id="Fapte-12-17" n="17">Şi făcându-le semn cu mâna să tacă, le-a istorisit cum l-a scos Domnul pe el din temniţă. Şi a zis: Vestiţi acestea lui Iacov şi fraţilor. Şi ieşind, s-a dus în alt loc.</p>
    <p id="Fapte-12-18" n="18">Şi făcându-se ziuă, mare a fost tulburarea între ostaşi: Ce s-a făcut, oare, cu Petru?</p>
    <p id="Fapte-12-19" n="19">Iar Irod cerându-l şi negăsindu-l, după ce au fost cercetaţi paznicii, a poruncit să fie ucişi. Şi el, coborând din Iudeea la Cezareea, a rămas acolo.</p>
    <p id="Fapte-12-20" n="20">Şi Irod era mânios pe locuitorii din Tir şi din Sidon. Dar ei, înţelegându-se între ei, au venit la el şi câştigând pe Vlast, care era cămăraşul regelui, cereau pace, pentru că ţara lor se hrănea din cea a regelui.</p>
    <p id="Fapte-12-21" n="21">Şi într-o zi rânduită, Irod, îmbrăcându-se în veşminte regeşti şi şezând la tribună, vorbea către ei;</p>
    <p id="Fapte-12-22" n="22">Iar poporul striga: Acesta e glas dumnezeiesc, nu omenesc!</p>
    <p id="Fapte-12-23" n="23">Şi îndată îngerul Domnului l-a lovit, pentru că nu a dat slavă lui Dumnezeu. Şi mâncându-l viermii, a murit.</p>
    <p id="Fapte-12-24" n="24">Iar cuvântul lui Dumnezeu creştea şi se înmulţea.</p>
    <p id="Fapte-12-25" n="25">Iar Barnaba şi Saul, după ce au îndeplinit slujba lor, s-au întors de la Ierusalim la Antiohia, luând cu ei pe Ioan, cel numit Marcu.</p>
  </div>
  <div id="Fapte-13" type="capitol" n="13">
    <head>Pavel şi Barnaba, în cea dintâi călătorie misionară, ajung în Cipru şi în Antiohia Pisidiei.</head>
    <p id="Fapte-13-1" n="1">Şi erau în Biserica din Antiohia prooroci şi învăţători: Barnaba şi Simeon, ce se numea Niger, Luciu Cirineul, Manain, cel ce fusese crescut împreună cu Irod tetrarhul, şi Saul.</p>
    <p id="Fapte-13-2" n="2">Şi pe când slujeau Domnului şi posteau, Duhul Sfânt a zis: Osebiţi-mi pe Barnaba şi pe Saul, pentru lucrul la care i-am chemat.</p>
    <p id="Fapte-13-3" n="3">Atunci, postind şi rugându-se, şi-au pus mâinile peste ei şi i-au lăsat să plece.</p>
    <p id="Fapte-13-4" n="4">Deci, ei, mânaţi de Duhul Sfânt, au coborât la Seleucia şi de acolo au plecat cu corabia la Cipru.</p>
    <p id="Fapte-13-5" n="5">Şi ajungând în Salamina, au vestit cuvântul lui Dumnezeu în sinagogile iudeilor. Şi aveau şi pe Ioan slujitor.</p>
    <p id="Fapte-13-6" n="6">Şi străbătând toată insula până la Pafos, au găsit pe un oarecare bărbat iudeu, vrăjitor, prooroc mincinos, al cărui nume era Bariisus,</p>
    <p id="Fapte-13-7" n="7">Care era în preajma proconsulului Sergius Paulus, bărbat înţelept. Acesta chemând la sine pe Barnaba şi pe Saul, dorea să audă cuvântul lui Dumnezeu,</p>
    <p id="Fapte-13-8" n="8">Dar le stătea împotrivă Elimas vrăjitorul - căci aşa se tâlcuieşte numele lui - căutând să întoarcă pe proconsul de la credinţă.</p>
    <p id="Fapte-13-9" n="9">Iar Saul - care se numeşte şi Pavel - plin fiind de Duh Sfânt, a privit ţintă la el,</p>
    <p id="Fapte-13-10" n="10">Şi a zis: O, tu cel plin de toată viclenia şi de toată înşelăciunea, fiule al diavolului, vrăjmaşule a toată dreptatea, nu vei înceta de a strâmba căile Domnului cele drepte?</p>
    <p id="Fapte-13-11" n="11">Şi acum, iată mâna Domnului este asupra ta şi vei fi orb, nevăzând soarele până la o vreme. Şi îndată a căzut peste el pâclă şi întuneric şi, dibuind împrejur, căuta cine să-l ducă de mână.</p>
    <p id="Fapte-13-12" n="12">Atunci proconsulul, văzând ce s-a făcut, a crezut, mirându-se foarte de învăţătura Domnului.</p>
    <p id="Fapte-13-13" n="13">Şi plecând cu corabia de la Pafos, Pavel şi cei împreună cu el au venit la Perga Pamfiliei. Iar Ioan, despărţindu-se de ei, s-a întors la Ierusalim.</p>
    <p id="Fapte-13-14" n="14">Iar ei, trecând de la Perga, au ajuns la Antiohia Pisidiei şi, intrând în sinagogă, într-o zi de sâmbătă, au şezut.</p>
    <p id="Fapte-13-15" n="15">Şi după citirea Legii şi a Proorocilor, mai-marii sinagogii au trimis la ei, zicându-le: Bărbaţi fraţi, dacă aveţi vreun cuvânt de mângâiere către popor, vorbiţi.</p>
    <p id="Fapte-13-16" n="16">Şi, ridicându-se Pavel şi făcându-le semn cu mâna, a zis: Bărbaţi israeliţi şi cei temători de Dumnezeu, ascultaţi:</p>
    <p id="Fapte-13-17" n="17">Dumnezeul acestui popor al lui Israel a ales pe părinţii noştri şi pe popor l-a înălţat, când era străin în pământul Egiptului, şi cu braţ înalt i-a scos de acolo,</p>
    <p id="Fapte-13-18" n="18">Şi vreme de patruzeci de ani i-a hrănit în pustie.</p>
    <p id="Fapte-13-19" n="19">Şi nimicind şapte neamuri în ţara Canaanului, pământul acela l-a dat lor spre moştenire.</p>
    <p id="Fapte-13-20" n="20">Şi după acestea, ca la patru sute cincizeci de ani, le-a dat judecători, până la Samuel proorocul.</p>
    <p id="Fapte-13-21" n="21">Şi de acolo au cerut rege şi Dumnezeu le-a dat, timp de patruzeci de ani, pe Saul, fiul lui Chiş, bărbat din seminţia lui Veniamin.</p>
    <p id="Fapte-13-22" n="22">Şi înlăturându-l, le-a ridicat rege pe David, pentru care a zis, mărturisind: "Aflat-am pe David al lui Iesei, bărbat după inima Mea, care va face toate voile Mele".</p>
    <p id="Fapte-13-23" n="23">Din urmaşii acestuia, Dumnezeu, după făgăduinţă, i-a adus lui Israel un Mântuitor, pe Iisus,</p>
    <p id="Fapte-13-24" n="24">După ce Ioan a propovăduit, înaintea venirii Lui, botezul pocăinţei, la tot poporul lui Israel.</p>
    <p id="Fapte-13-25" n="25">Iar dacă şi-a împlinit Ioan calea sa, zicea: Nu sunt eu ce socotiţi voi că sunt. Dar, iată, vine după mine Cel căruia nu sunt vrednic să-I dezleg încălţămintea picioarelor.</p>
    <p id="Fapte-13-26" n="26">Bărbaţi fraţi, fii din neamul lui Avraam şi cei dintre voi temători de Dumnezeu, vouă vi s-a trimis cuvântul acestei mântuiri.</p>
    <p id="Fapte-13-27" n="27">Căci cei ce locuiesc în Ierusalim şi căpeteniile lor, necunoscându-L şi osândindu-L, au împlinit glasurile proorocilor care se citesc în fiecare sâmbătă.</p>
    <p id="Fapte-13-28" n="28">Şi, neaflând în El nici o vină de moarte, au cerut de la Pilat ca să-L omoare.</p>
    <p id="Fapte-13-29" n="29">Iar când au săvârşit toate cele scrise despre El, coborându-L de pe cruce, L-au pus în mormânt.</p>
    <p id="Fapte-13-30" n="30">Dar Dumnezeu L-a înviat din morţi.</p>
    <p id="Fapte-13-31" n="31">El S-a arătat mai multe zile celor ce împreună cu El s-au suit din Galileea la Ierusalim şi care sunt acum martorii Lui către popor.</p>
    <p id="Fapte-13-32" n="32">Şi noi vă binevestim făgăduinţa făcută părinţilor.</p>
    <p id="Fapte-13-33" n="33">Că pe aceasta Dumnezeu a împlinit-o cu noi, copiii lor, înviindu-L pe Iisus, precum este scris şi în Psalmul al doilea: "Fiul Meu eşti Tu; Eu astăzi Te-am născut".</p>
    <p id="Fapte-13-34" n="34">Şi cum că L-a înviat din morţi, ca să nu se mai întoarcă la stricăciune, a spus-o altfel: "Vă voi da vouă cele sfinte şi vrednice de credinţă ale lui David".</p>
    <p id="Fapte-13-35" n="35">De aceea şi în alt loc zice: "Nu vei da pe Sfântul Tău să vadă stricăciune".</p>
    <p id="Fapte-13-36" n="36">Pentru că David, slujind în timpul său voii lui Dumnezeu, a adormit şi s-a adăugat la părinţii lui şi a văzut stricăciune.</p>
    <p id="Fapte-13-37" n="37">Dar Acela pe Care Dumnezeu L-a înviat n-a văzut stricăciune.</p>
    <p id="Fapte-13-38" n="38">Cunoscut deci să vă fie vouă, bărbaţi fraţi, că prin Acesta vi se vesteşte iertarea păcatelor şi că, de toate câte n-aţi putut să vă îndreptaţi în Legea lui Moise,</p>
    <p id="Fapte-13-39" n="39">Întru Acesta tot cel ce crede se îndreptează.</p>
    <p id="Fapte-13-40" n="40">Deci luaţi aminte să nu vină peste voi ceea ce s-a zis în prooroci:</p>
    <p id="Fapte-13-41" n="41">"Vedeţi, îngâmfaţilor, miraţi-vă şi pieriţi, că Eu lucrez un lucru, în zilele voastre, un lucru pe care nu-l veţi crede, dacă vă va spune cineva".</p>
    <p id="Fapte-13-42" n="42">Şi ieşind ei din sinagoga iudeilor, îi rugau neamurile ca sâmbăta viitoare să li se grăiască cuvintele acestea.</p>
    <p id="Fapte-13-43" n="43">După ce s-a terminat adunarea, mulţi dintre iudei şi dintre prozeliţii cucernici au mers după Pavel şi după Barnaba, care, vorbind către ei, îi îndemnau să stăruie în harul lui Dumnezeu.</p>
    <p id="Fapte-13-44" n="44">Iar în sâmbăta următoare, mai toată cetatea s-a adunat ca să audă cuvântul lui Dumnezeu.</p>
    <p id="Fapte-13-45" n="45">Dar iudeii, văzând mulţimile, s-au umplut de pizmă şi vorbeau împotriva celor spuse de Pavel, hulind.</p>
    <p id="Fapte-13-46" n="46">Iar Pavel şi Barnaba, îndrăznind, au zis: Vouă se cădea să vi se grăiască, mai întâi, cuvântul lui Dumnezeu; dar de vreme ce îl lepădaţi şi vă judecaţi pe voi nevrednici de viaţa veşnică, iată ne întoarcem către neamuri.</p>
    <p id="Fapte-13-47" n="47">Căci aşa ne-a poruncit nouă Domnul: "Te-am pus spre lumină neamurilor, ca să fii Tu spre mântuire până la marginea pământului".</p>
    <p id="Fapte-13-48" n="48">Iar neamurile pământului, auzind, se bucurau şi slăveau cuvântul lui Dumnezeu şi câţi erau rânduiţi spre viaţă veşnică au crezut;</p>
    <p id="Fapte-13-49" n="49">Iar cuvântul Domnului se răspândea prin tot ţinutul.</p>
    <p id="Fapte-13-50" n="50">Dar iudeii au întărâtat pe femeile cucernice şi de cinste şi pe cei de frunte ai cetăţii, şi au ridicat prigoane împotriva lui Pavel şi a lui Barnaba, şi i-au scos din hotarele lor.</p>
    <p id="Fapte-13-51" n="51">Iar ei, scuturând asupra lor praful de pe picioare, au venit la Iconiu;</p>
    <p id="Fapte-13-52" n="52">Şi ucenicii se umpleau de bucurie şi de Duh Sfânt.</p>
  </div>
  <div id="Fapte-14" type="capitol" n="14">
    <head>Pavel şi Barnaba propovăduiesc în Iconiu, Listra, Derbe şi se întorc în Antiohia.</head>
    <p id="Fapte-14-1" n="1">Şi în Iconiu au intrat ei, ca de obicei, în sinagoga iudeilor şi astfel au vorbit, încât o mare mulţime de iudei şi de elini au crezut.</p>
    <p id="Fapte-14-2" n="2">Dar iudeii care n-au crezut au răsculat şi au înrăit sufletele păgânilor împotriva fraţilor.</p>
    <p id="Fapte-14-3" n="3">Deci multă vreme au stat acolo, grăind cu îndrăzneală întru Domnul, Care da mărturie pentru cuvântul harului Său, făcând semne şi minuni prin mâinile lor.</p>
    <p id="Fapte-14-4" n="4">Şi mulţimea din cetate s-a dezbinat şi unii ţineau cu iudeii, iar alţii ţineau cu apostolii.</p>
    <p id="Fapte-14-5" n="5">Şi când păgânii şi iudeii, împreună cu căpeteniile lor, au dat năvală ca să-i ocărască şi să-i ucidă cu pietre,</p>
    <p id="Fapte-14-6" n="6">Înţelegând, au fugit în cetăţile Licaoniei: la Listra şi Derbe şi în ţinutul dimprejur.</p>
    <p id="Fapte-14-7" n="7">Şi acolo propovăduiau Evanghelia.</p>
    <p id="Fapte-14-8" n="8">Şi şedea jos în Listra un om neputincios de picioare, fiind olog, din pântecele maicii sale şi care nu umblase niciodată.</p>
    <p id="Fapte-14-9" n="9">Acesta asculta la Pavel când vorbea. Iar Pavel, căutând spre el şi văzând că are credinţă ca să se mântuiască,</p>
    <p id="Fapte-14-10" n="10">A zis cu glas puternic: Scoală-te drept, pe picioarele tale. Şi el a sărit şi umbla.</p>
    <p id="Fapte-14-11" n="11">Iar mulţimile, văzând ceea ce făcuse Pavel, au ridicat glasul lor în limba licaonă, zicând: Zeii, asemănându-se oamenilor, s-au coborât la noi.</p>
    <p id="Fapte-14-12" n="12">Şi numeau pe Barnaba Zeus, iar pe Pavel Hermes, fiindcă el era purtătorul cuvântului.</p>
    <p id="Fapte-14-13" n="13">Iar preotul lui Zeus, care era înaintea cetăţii, aducând la porţi tauri şi cununi, voia să le aducă jertfă împreună cu mulţimile.</p>
    <p id="Fapte-14-14" n="14">Şi auzind Apostolii Pavel şi Barnaba, şi-au rupt veşmintele, au sărit în mulţime, strigând,</p>
    <p id="Fapte-14-15" n="15">Şi zicând: Bărbaţilor, de ce faceţi acestea? Doar şi noi suntem oameni, asemenea pătimitori ca voi, binevestind să vă întoarceţi de la aceste deşertăciuni către Dumnezeu cel viu, Care a făcut cerul şi pământul, marea şi toate cele ce sunt în ele,</p>
    <p id="Fapte-14-16" n="16">Şi Care, în veacurile trecute, a lăsat ca toate neamurile să meargă în căile lor,</p>
    <p id="Fapte-14-17" n="17">Deşi El nu S-a lăsat pe Sine nemărturisit, făcându-vă bine, dându-vă din cer ploi şi timpuri roditoare, umplând de hrană şi de bucurie inimile voastre.</p>
    <p id="Fapte-14-18" n="18">Şi acestea zicând, abia au potolit mulţimile, ca să nu le aducă jertfă.</p>
    <p id="Fapte-14-19" n="19">Iar de la Antiohia şi de la Iconiu au venit iudei, care au atras mulţimile de partea lor, şi, bătând pe Pavel cu pietre, l-au târât afară din cetate, gândind că a murit.</p>
    <p id="Fapte-14-20" n="20">Dar înconjurându-l ucenicii, el s-a sculat şi a intrat în cetate. Şi a doua zi a ieşit cu Barnaba către Derbe.</p>
    <p id="Fapte-14-21" n="21">Şi binevestind cetăţii aceleia şi făcând ucenici mulţi, s-au înapoiat la Listra, la Iconiu şi la Antiohia,</p>
    <p id="Fapte-14-22" n="22">Întărind sufletele ucenicilor, îndemnându-i să stăruie în credinţă şi (arătându-le) că prin multe suferinţe trebuie să intrăm în împărăţia lui Dumnezeu.</p>
    <p id="Fapte-14-23" n="23">Şi hirotonindu-le preoţi în fiecare biserică, rugându-se cu postiri, i-au încredinţat pe ei Domnului în Care crezuseră.</p>
    <p id="Fapte-14-24" n="24">Şi străbătând Pisidia, au venit în Pamfilia.</p>
    <p id="Fapte-14-25" n="25">Şi după ce au grăit cuvântul Domnului în Perga, au coborât la Atalia.</p>
    <p id="Fapte-14-26" n="26">Şi de acolo au mers cu corabia spre Antiohia, de unde fuseseră încredinţaţi harului lui Dumnezeu, spre lucrul pe care l-au împlinit.</p>
    <p id="Fapte-14-27" n="27">Şi venind şi adunând Biserica, au vestit câte a făcut Dumnezeu cu ei şi că a deschis păgânilor uşa credinţei.</p>
    <p id="Fapte-14-28" n="28">Şi au petrecut acolo cu ucenicii nu puţină vreme.</p>
  </div>
  <div id="Fapte-15" type="capitol" n="15">
    <head>Apostolii hotărăsc în Ierusalim că Legea lui Moise nu este şi pentru păgâni. A doua călătorie a lui Pavel.</head>
    <p id="Fapte-15-1" n="1">Şi unii, coborându-se din Iudeea, învăţau pe fraţi că: Dacă nu vă tăiaţi împrejur, după rânduiala lui Moise, nu puteţi să vă mântuiţi.</p>
    <p id="Fapte-15-2" n="2">Şi făcându-se pentru ei împotrivire şi discuţie nu puţină cu Pavel şi Barnaba, au rânduit ca Pavel şi Barnaba şi alţi câţiva dintre ei să se suie la apostolii şi la preoţii din Ierusalim pentru această întrebare.</p>
    <p id="Fapte-15-3" n="3">Deci ei, trimişi fiind de Biserică, au trecut prin Fenicia şi prin Samaria, istorisind despre convertirea neamurilor şi făceau tuturor fraţilor mare bucurie.</p>
    <p id="Fapte-15-4" n="4">Şi sosind ei la Ierusalim, au fost primiţi de Biserică şi de apostoli şi de preoţi şi au vestit câte a făcut Dumnezeu cu ei.</p>
    <p id="Fapte-15-5" n="5">Dar unii din eresul fariseilor, care trecuseră la credinţă, s-au ridicat zicând că trebuie să-i taie împrejur şi să le poruncească a păzi Legea lui Moise.</p>
    <p id="Fapte-15-6" n="6">Şi apostolii şi preoţii s-au adunat ca să cerceteze despre acest cuvânt.</p>
    <p id="Fapte-15-7" n="7">Şi făcându-se multă vorbire, s-a sculat Petru şi le-a zis: Bărbaţi fraţi, voi ştiţi că, din primele zile, Dumnezeu m-a ales între voi, ca prin gura mea neamurile să audă cuvântul Evangheliei şi să creadă.</p>
    <p id="Fapte-15-8" n="8">Şi Dumnezeu, Cel ce cunoaşte inimile, le-a mărturisit, dându-le Duhul Sfânt, ca şi nouă.</p>
    <p id="Fapte-15-9" n="9">Şi nimic n-a deosebit între noi şi ei, curăţind inimile lor prin credinţă.</p>
    <p id="Fapte-15-10" n="10">Acum deci, de ce ispitiţi pe Dumnezeu şi vreţi să puneţi pe grumazul ucenicilor un jug pe care nici părinţii noştri, nici noi n-am putut să-l purtăm?</p>
    <p id="Fapte-15-11" n="11">Ci prin harul Domnului nostru Iisus Hristos, credem că ne vom mântui în acelaşi chip ca şi aceia.</p>
    <p id="Fapte-15-12" n="12">Şi a tăcut toată mulţimea şi asculta pe Barnaba şi pe Pavel, care istoriseau câte semne şi minuni a făcut Dumnezeu prin ei între neamuri.</p>
    <p id="Fapte-15-13" n="13">Şi după ce au tăcut ei, a răspuns Iacob, zicând: Bărbaţi fraţi, ascultaţi-mă!</p>
    <p id="Fapte-15-14" n="14">Simon a istorisit cum de la început a avut grijă Dumnezeu să ia dintre neamuri un popor pentru numele Său.</p>
    <p id="Fapte-15-15" n="15">Şi cu aceasta se potrivesc cuvintele proorocilor, precum este scris:</p>
    <p id="Fapte-15-16" n="16">"După acestea Mă voi întoarce şi voi ridica iarăşi cortul cel căzut al lui David şi cele distruse ale lui iarăşi le voi zidi şi-l voi îndrepta,</p>
    <p id="Fapte-15-17" n="17">Ca să-L caute pe Domnul ceilalţi oameni şi toate neamurile peste care s-a chemat numele Meu asupra lor, zice Domnul, Cel ce a făcut acestea".</p>
    <p id="Fapte-15-18" n="18">Lui Dumnezeu Îi sunt cunoscute din veac lucrurile Lui.</p>
    <p id="Fapte-15-19" n="19">De aceea eu socotesc să nu tulburăm pe cei ce, dintre neamuri, se întorc la Dumnezeu,</p>
    <p id="Fapte-15-20" n="20">Ci să le scriem să se ferească de întinările idolilor şi de desfrâu şi de (animale) sugrumate şi de sânge.</p>
    <p id="Fapte-15-21" n="21">Căci Moise are din timpuri vechi prin toate cetăţile propovăduitorii săi, fiind citit în sinagogi în fiecare sâmbătă.</p>
    <p id="Fapte-15-22" n="22">Atunci apostolii şi preoţii, cu toată Biserica, au hotărât să aleagă bărbaţi dintre ei şi să-i trimită la Antiohia, cu Pavel şi cu Barnaba: pe Iuda cel numit Barsaba, şi pe Sila, bărbaţi cu vază între fraţi.</p>
    <p id="Fapte-15-23" n="23">Scriind prin mâinile lor acestea: Apostolii şi preoţii şi fraţii, fraţilor dintre neamuri, care sunt în Antiohia şi în Siria şi în Cilicia, salutare!</p>
    <p id="Fapte-15-24" n="24">Deoarece am auzit că unii dintre noi, fără să fi avut porunca noastră, venind, v-au tulburat cu vorbele lor şi au răvăşit sufletele voastre, zicând că trebuie să vă tăiaţi împrejur şi să păziţi legea,</p>
    <p id="Fapte-15-25" n="25">Noi am hotărât, adunaţi într-un gând, ca să trimitem la voi bărbaţi aleşi, împreună cu iubiţii noştri Barnaba şi Pavel,</p>
    <p id="Fapte-15-26" n="26">Oameni care şi-au pus sufletele lor pentru numele Domnului nostru Iisus Hristos.</p>
    <p id="Fapte-15-27" n="27">Drept aceea, am trimis pe Iuda şi pe Sila, care vă vor vesti şi ei, cu cuvântul, aceleaşi lucruri.</p>
    <p id="Fapte-15-28" n="28">Pentru că, părutu-s-a Duhului Sfânt şi nouă, să nu vi se pună nici o greutate în plus în afară de cele ce sunt necesare:</p>
    <p id="Fapte-15-29" n="29">Să vă feriţi de cele jertfite idolilor şi de sânge şi de (animale) sugrumate şi de desfrâu, de care păzindu-vă, bine veţi face. Fiţi sănătoşi!</p>
    <p id="Fapte-15-30" n="30">Deci cei trimişi au coborât la Antiohia şi, adunând mulţimea, au predat scrisoarea.</p>
    <p id="Fapte-15-31" n="31">Şi citind-o s-au bucurat pentru mângâiere.</p>
    <p id="Fapte-15-32" n="32">Iar Iuda şi cu Sila, fiind şi ei prooroci, au mângâiat prin multe cuvântări pe fraţi şi i-au întărit.</p>
    <p id="Fapte-15-33" n="33">Şi petrecând un timp, au fost trimişi cu pace de către fraţi la apostoli.</p>
    <p id="Fapte-15-34" n="34">Iar Sila s-a hotărât să rămână acolo, şi Iuda a plecat singur la Ierusalim.</p>
    <p id="Fapte-15-35" n="35">Iar Pavel şi Barnaba petreceau în Antiohia, învăţând şi binevestind, împreună cu mulţi alţii, cuvântul Domnului.</p>
    <p id="Fapte-15-36" n="36">Şi după câteva zile, Pavel a zis către Barnaba: Întorcându-ne, să cercetăm cum se află fraţii noştri în toate cetăţile în care am vestit cuvântul Domnului.</p>
    <p id="Fapte-15-37" n="37">Barnaba voia să ia împreună cu ei şi pe Ioan cel numit Marcu;</p>
    <p id="Fapte-15-38" n="38">Dar Pavel cerea să nu-l ia pe acesta cu ei, fiindcă se despărţise de ei din Pamfilia şi nu venise alături de ei la lucrul la care fuseseră trimişi.</p>
    <p id="Fapte-15-39" n="39">Deci s-a iscat neînţelegere între ei, încât s-au despărţit unul de altul, şi Barnaba, luând pe Marcu, a plecat cu corabia în Cipru;</p>
    <p id="Fapte-15-40" n="40">Iar Pavel, alegând pe Sila, a plecat, fiind încredinţat de către fraţi harului Domnului.</p>
    <p id="Fapte-15-41" n="41">Şi străbătea Siria şi Cilicia, întărind Bisericile.</p>
  </div>
  <div id="Fapte-16" type="capitol" n="16">
    <head>Pavel ia cu sine pe Timotei şi duce Evanghelia din Asia în Europa. Întâmplările din Filipi.</head>
    <p id="Fapte-16-1" n="1">Şi a sosit la Derbe şi la Listra. Şi iată era acolo un ucenic cu numele Timotei, fiul unei femei iudee credincioase, şi al unui tată elin,</p>
    <p id="Fapte-16-2" n="2">Care avea bune mărturii de la fraţii din Listra şi din Iconiu.</p>
    <p id="Fapte-16-3" n="3">Pavel a voit ca acesta să vină împreună cu el şi, luându-l, l-a tăiat împrejur, din pricina iudeilor care erau în acele locuri; căci toţi ştiau că tatăl lui era elin.</p>
    <p id="Fapte-16-4" n="4">Şi când treceau prin cetăţi, învăţau să păzească învăţăturile rânduite de apostolii şi de preoţii din Ierusalim.</p>
    <p id="Fapte-16-5" n="5">Deci Bisericile se întăreau în credinţă şi sporeau cu numărul în fiecare zi.</p>
    <p id="Fapte-16-6" n="6">Şi ei au străbătut Frigia şi ţinutul Galatiei, opriţi fiind de Duhul Sfânt ca să propovăduiască cuvântul în Asia.</p>
    <p id="Fapte-16-7" n="7">Venind la hotarele Misiei, încercau să meargă în Bitinia, dar Duhul lui Iisus nu i-a lăsat.</p>
    <p id="Fapte-16-8" n="8">Şi trecând dincolo de Misia, au coborât la Troa.</p>
    <p id="Fapte-16-9" n="9">Şi noaptea i s-a arătat lui Pavel o vedenie: Un bărbat macedonean sta rugându-l şi zicând: Treci în Macedonia şi ne ajută.</p>
    <p id="Fapte-16-10" n="10">Când a văzut el această vedenie, am căutat să plecăm îndată în Macedonia, înţelegând că Dumnezeu ne cheamă să le vestim Evanghelia.</p>
    <p id="Fapte-16-11" n="11">Pornind cu corabia de la Troa, am mers drept la Samotracia, iar a doua zi la Neapoli,</p>
    <p id="Fapte-16-12" n="12">Şi de acolo la Filipi, care este cea dintâi cetate a acestei părţi a Macedoniei şi colonie romană. Iar în această cetate am rămas câteva zile.</p>
    <p id="Fapte-16-13" n="13">Şi în ziua sâmbetei am ieşit în afara porţii, lângă râu, unde credeam că este loc de rugăciune şi, şezând, vorbeam femeilor care se adunaseră.</p>
    <p id="Fapte-16-14" n="14">Şi o femeie, cu numele Lidia, vânzătoare de porfiră, din cetatea Tiatirelor, temătoare de Dumnezeu, asculta. Acesteia Dumnezeu i-a deschis inima ca să ia aminte la cele grăite de Pavel.</p>
    <p id="Fapte-16-15" n="15">Iar după ce s-a botezat şi ea şi casa ei, ne-a rugat, zicând: De m-aţi socotit că sunt credincioasă Domnului, intrând în casa mea, rămâneţi. Şi ne-a făcut să rămânem.</p>
    <p id="Fapte-16-16" n="16">Dar odată, pe când ne duceam la rugăciune, ne-a întâmpinat o slujnică, care avea duh pitonicesc şi care aducea mult câştig stăpânilor ei, ghicind.</p>
    <p id="Fapte-16-17" n="17">Aceasta, ţinându-se după Pavel şi după noi, striga, zicând: Aceşti oameni sunt robi ai Dumnezeului celui Preaînalt, care vă vestesc vouă calea mântuirii.</p>
    <p id="Fapte-16-18" n="18">Şi aceasta o făcea timp de multe zile. Iar Pavel mâniindu-se şi întorcându-se, a zis duhului: În numele lui Iisus Hristos îţi poruncesc să ieşi din ea. Şi în acel ceas a ieşit.</p>
    <p id="Fapte-16-19" n="19">Şi stăpânii ei, văzând că s-a dus nădejdea câştigului lor, au pus mâna pe Pavel şi pe Sila şi i-au în piaţă înaintea dregătorilor.</p>
    <p id="Fapte-16-20" n="20">Şi ducându-i la judecători, au zis: Aceşti oameni, care sunt iudei, tulbură cetatea noastră.</p>
    <p id="Fapte-16-21" n="21">Şi vestesc obiceiuri care nouă nu ne este îngăduit să le primim, nici să le facem, fiindcă suntem romani.</p>
    <p id="Fapte-16-22" n="22">Şi s-a sculat şi mulţimea împotriva lor. Şi judecătorii, rupându-le hainele, au poruncit să-i bată cu vergi.</p>
    <p id="Fapte-16-23" n="23">Şi, după ce le-au dat multe lovituri, i-au aruncat în temniţă, poruncind temnicerului să-i păzească cu grijă.</p>
    <p id="Fapte-16-24" n="24">Acesta, primind o asemenea poruncă, i-a băgat în fundul temniţei şi le-a strâns picioarele în butuci;</p>
    <p id="Fapte-16-25" n="25">Iar la miezul nopţii, Pavel şi Sila, rugându-se, lăudau pe Dumnezeu în cântări, iar cei ce erau în temniţă îi ascultau.</p>
    <p id="Fapte-16-26" n="26">Şi deodată s-a făcut cutremur mare, încât s-au zguduit temeliile temniţei şi îndată s-au deschis toate uşile şi legăturile tuturor s-au dezlegat.</p>
    <p id="Fapte-16-27" n="27">Şi deşteptându-se temnicerul şi văzând deschise uşile temniţei, scoţând sabia, voia să se omoare, socotind că cei închişi au fugit.</p>
    <p id="Fapte-16-28" n="28">Iar Pavel a strigat cu glas mare, zicând: Să nu-ţi faci nici un rău, că toţi suntem aici.</p>
    <p id="Fapte-16-29" n="29">Iar el, cerând lumină, s-a repezit înăuntru şi, tremurând de spaimă, a căzut înaintea lui Pavel şi a lui Sila;</p>
    <p id="Fapte-16-30" n="30">Şi scoţându-i afară (după ce pe ceilalţi i-a zăvorât la loc), le-a zis: Domnilor, ce trebuie să fac ca să mă mântuiesc?</p>
    <p id="Fapte-16-31" n="31">Iar ei au zis: Crede în Domnul Iisus şi te vei mântui tu şi casa ta.</p>
    <p id="Fapte-16-32" n="32">Şi i-au grăit lui cuvântul lui Dumnezeu şi tuturor celor din casa lui.</p>
    <p id="Fapte-16-33" n="33">Şi el, luându-i la sine, în acel ceas al nopţii, a spălat rănile lor şi s-a botezat el şi toţi ai lui îndată.</p>
    <p id="Fapte-16-34" n="34">Şi ducându-i în casă, a pus masa şi s-a veselit cu toată casa, crezând în Dumnezeu.</p>
    <p id="Fapte-16-35" n="35">Şi făcându-se ziuă, judecătorii au trimis pe purtătorii de vergi, zicând: Dă drumul oamenilor acelora.</p>
    <p id="Fapte-16-36" n="36">Iar temnicerul a spus cuvintele acestea către Pavel: Că au trimis judecătorii să fiţi lăsaţi liberi. Acum deci ieşiţi şi mergeţi în pace.</p>
    <p id="Fapte-16-37" n="37">Dar Pavel a zis către ei: După ce, fără judecată, ne-au bătut în faţa lumii, pe noi care suntem cetăţeni romani şi ne-au băgat în temniţă, acum ne scot afară pe ascuns? Nu aşa! Ci să vină ei înşişi să ne scoată afară.</p>
    <p id="Fapte-16-38" n="38">Şi purtătorii de vergi au spus judecătorilor aceste cuvinte. Şi auzind că sunt cetăţeni romani, judecătorii s-au temut.</p>
    <p id="Fapte-16-39" n="39">Şi venind, se rugau de ei şi, scoţându-i afară, îi rugau să plece din cetate.</p>
    <p id="Fapte-16-40" n="40">Iar ei, ieşind din închisoare, s-au dus în casa Lidiei; şi văzând pe fraţi, i-au mângâiat şi au plecat.</p>
  </div>
  <div id="Fapte-17" type="capitol" n="17">
    <head>Pavel propovăduieşte în Tesalonic, în Bereea şi în Atena.</head>
    <p id="Fapte-17-1" n="1">Şi după ce au trecut prin Amfipoli şi prin Apolonia, au venit la Tesalonic, unde era o sinagogă a iudeilor.</p>
    <p id="Fapte-17-2" n="2">Şi după obiceiul său, Pavel a intrat la ei şi în trei sâmbete le-a grăit din Scripturi,</p>
    <p id="Fapte-17-3" n="3">Deschizându-le şi arătându-le că Hristos trebuia să pătimească şi să învieze din morţi, şi că Acesta, pe Care vi-L vestesc eu, este Hristosul, Iisus.</p>
    <p id="Fapte-17-4" n="4">Şi unii dintre ei au crezut şi au trecut de partea lui Pavel şi a lui Sila, şi mare mulţime de elini închinători la Dumnezeu şi dintre femeile de frunte nu puţine.</p>
    <p id="Fapte-17-5" n="5">Iar iudeii, umplându-se de invidie şi luând cu ei pe câţiva oameni de rând, răi, adunând gloată întărâtau cetatea şi, ducându-se la casa lui Iason, căutau să-i scoată afară, înaintea poporului.</p>
    <p id="Fapte-17-6" n="6">Dar, negăsindu-i, târau pe Iason şi pe câţiva fraţi la mai-marii cetăţii, strigând că cei ce au tulburat toată lumea au venit şi aici;</p>
    <p id="Fapte-17-7" n="7">Pe aceştia i-a găzduit Iason; şi toţi aceştia lucrează împotriva poruncilor Cezarului, zicând că este un alt împărat: Iisus.</p>
    <p id="Fapte-17-8" n="8">Şi au tulburat mulţimea şi pe mai-marii cetăţii, care auzeau acestea.</p>
    <p id="Fapte-17-9" n="9">Şi luând chezăşie de la Iason şi de la ceilalţi, le-au dat drumul.</p>
    <p id="Fapte-17-10" n="10">Iar fraţii au trimis îndată, noaptea, la Bereea, pe Pavel şi pe Sila care, ajungând acolo, au intrat în sinagoga iudeilor.</p>
    <p id="Fapte-17-11" n="11">Şi aceştia erau mai buni la suflet decât cei din Tesalonic; ei au primit cuvântul cu toată osârdia, în toate zilele, cercetând Scripturile, dacă ele sunt aşa.</p>
    <p id="Fapte-17-12" n="12">Au crezut mulţi dintre ei şi dintre femeile de cinste ale elinilor, şi dintre bărbaţi nu puţini.</p>
    <p id="Fapte-17-13" n="13">Şi când au aflat iudeii din Tesalonic că şi în Bereea s-a vestit de către Pavel cuvântul lui Dumnezeu, au venit şi acolo, întărâtând şi tulburând mulţimile.</p>
    <p id="Fapte-17-14" n="14">Şi atunci îndată fraţii au trimis pe Pavel, ca să meargă spre mare; iar Sila şi cu Timotei au rămas acolo în Bereea.</p>
    <p id="Fapte-17-15" n="15">Iar cei ce însoţeau pe Pavel l-au dus până la Atena; şi luând ei porunci către Sila şi Timotei, ca să vină la el cât mai curând, au plecat.</p>
    <p id="Fapte-17-16" n="16">Iar în Atena, pe când Pavel îi aştepta, duhul lui se îndârjea în el, văzând că cetatea este plină de idoli.</p>
    <p id="Fapte-17-17" n="17">Deci discuta în sinagogă cu iudeii şi cu cei credincioşi, şi în piaţă, în fiecare zi, cu cei ce erau de faţă.</p>
    <p id="Fapte-17-18" n="18">Iar unii dintre filozofii epicurei şi stoici discutau cu el, şi unii ziceau: Ce voieşte, oare, să ne spună acest semănător de cuvinte? Iar alţii ziceau: Se pare că este vestitor de dumnezei străini, fiindcă binevesteşte pe Iisus şi Învierea.</p>
    <p id="Fapte-17-19" n="19">Şi luându-l cu ei, l-au dus în Areopag, zicând: Putem să cunoaştem şi noi ce este această învăţătură nouă, grăită de tine?</p>
    <p id="Fapte-17-20" n="20">Căci tu aduci la auzul nostru lucruri străine. Voim deci să ştim ce vor să fie acestea.</p>
    <p id="Fapte-17-21" n="21">Toţi atenienii şi străinii, care locuiau acolo, nu-şi petreceau timpul decât spunând sau auzind ceva nou.</p>
    <p id="Fapte-17-22" n="22">Şi Pavel, stând în mijlocul Areopagului, a zis: Bărbaţi atenieni, în toate vă văd că sunteţi foarte evlavioşi.</p>
    <p id="Fapte-17-23" n="23">Căci străbătând cetatea voastră şi privind locurile voastre de închinare, am aflat şi un altar pe care era scris: "Dumnezeului necunoscut". Deci pe Cel pe Care voi, necunoscându-L, Îl cinstiţi, pe Acesta Îl vestesc eu vouă.</p>
    <p id="Fapte-17-24" n="24">Dumnezeu, Care a făcut lumea şi toate cele ce sunt în ea, Acesta fiind Domnul cerului şi al pământului, nu locuieşte în temple făcute de mâini,</p>
    <p id="Fapte-17-25" n="25">Nici nu este slujit de mâini omeneşti, ca şi cum ar avea nevoie de ceva, El dând tuturor viaţă şi suflare şi toate.</p>
    <p id="Fapte-17-26" n="26">Şi a făcut dintr-un sânge tot neamul omenesc, ca să locuiască peste toată faţa pământului, aşezând vremile cele de mai înainte rânduite şi hotarele locuirii lor,</p>
    <p id="Fapte-17-27" n="27">Ca ei să caute pe Dumnezeu, doar L-ar pipăi şi L-ar găsi, deşi nu e departe de fiecare dintre noi.</p>
    <p id="Fapte-17-28" n="28">Căci în El trăim şi ne mişcăm şi suntem, precum au zis şi unii dintre poeţii voştri: căci ai Lui neam şi suntem.</p>
    <p id="Fapte-17-29" n="29">Fiind deci neamul lui Dumnezeu, nu trebuie să socotim că dumnezeirea este asemenea aurului sau argintului sau pietrei cioplite de meşteşugul şi de iscusinţa omului.</p>
    <p id="Fapte-17-30" n="30">Dar Dumnezeu, trecând cu vederea veacurile neştiinţei, vesteşte acum oamenilor ca toţi de pretutindeni să se pocăiască,</p>
    <p id="Fapte-17-31" n="31">Pentru că a hotărât o zi în care va să judece lumea întru dreptate, prin Bărbatul pe care L-a rânduit, dăruind tuturor încredinţare, prin Învierea Lui din morţi.</p>
    <p id="Fapte-17-32" n="32">Şi auzind despre învierea morţilor, unii l-au luat în râs, iar alţii i-au zis: Te vom asculta despre aceasta şi altădată.</p>
    <p id="Fapte-17-33" n="33">Astfel Pavel a ieşit din mijlocul lor.</p>
    <p id="Fapte-17-34" n="34">Iar unii bărbaţi, alipindu-se de el, au crezut, între care şi Dionisie Areopagitul şi o femeie cu numele Damaris, şi alţii împreună cu ei.</p>
  </div>
  <div id="Fapte-18" type="capitol" n="18">
    <head>Pavel se leagă în Corint cu Acvila şi Priscila. A treia călătorie a lui Pavel. Apollo în Efes.</head>
    <p id="Fapte-18-1" n="1">După acestea Pavel, plecând din Atena, a venit la Corint.</p>
    <p id="Fapte-18-2" n="2">Şi găsind pe un iudeu, cu numele Acvila, de neam din Pont, venit de curând din Italia, şi pe Priscila, femeia lui, pentru că poruncise Claudiu ca toţi iudeii să plece din Roma, a venit la ei.</p>
    <p id="Fapte-18-3" n="3">Şi pentru că erau de aceeaşi meserie, a rămas la ei şi lucrau, căci erau făcători de corturi.</p>
    <p id="Fapte-18-4" n="4">Şi vorbea în sinagogă în fiecare sâmbătă şi aducea la credinţă iudei şi elini.</p>
    <p id="Fapte-18-5" n="5">Iar când Sila şi Timotei au venit din Macedonia, Pavel era prins cu totul de cuvânt, mărturisind iudeilor că Iisus este Hristosul.</p>
    <p id="Fapte-18-6" n="6">Şi stând ei împotrivă şi hulind, el, scuturându-şi hainele, a zis către ei: Sângele vostru asupra capului vostru! Eu sunt curat. De acum înainte mă voi duce la neamuri.</p>
    <p id="Fapte-18-7" n="7">Şi mutându-se de acolo, a venit în casa unuia, cu numele Titus Iustus, cinstitor al lui Dumnezeu, a cărui casă era alături de sinagogă.</p>
    <p id="Fapte-18-8" n="8">Dar Crispus, mai-marele sinagogii, a crezut în Domnul, împreună cu toată casa sa; şi mulţi dintre corinteni, auzind, credeau şi se botezau.</p>
    <p id="Fapte-18-9" n="9">Şi Domnul a zis lui Pavel, noaptea în vedenie: Nu te teme, ci vorbeşte şi nu tăcea,</p>
    <p id="Fapte-18-10" n="10">Pentru că Eu sunt cu tine şi nimeni nu va pune mâna pe tine, ca să-ţi facă rău. Căci am mult popor în cetatea aceasta.</p>
    <p id="Fapte-18-11" n="11">Şi a stat în Corint un an şi şase luni, învăţând între ei cuvântul lui Dumnezeu.</p>
    <p id="Fapte-18-12" n="12">Dar pe când Galion era proconsulul Ahaiei, iudeii s-au ridicat toţi într-un cuget împotriva lui Pavel şi l-au adus la tribunal,</p>
    <p id="Fapte-18-13" n="13">Zicând că acesta caută să convingă pe oameni să se închine lui Dumnezeu, împotriva legii.</p>
    <p id="Fapte-18-14" n="14">Şi când Pavel era gata să deschidă gura, Galion a zis către iudei: Dacă ar fi vreo nedreptate sau vreo faptă vicleană, o, iudeilor, v-aş asculta precum se cuvine;</p>
    <p id="Fapte-18-15" n="15">Dar dacă sunt la voi nedumeriri despre învăţătură şi despre nume şi despre legea voastră, vedeţi-vă voi înşivă de ele. Judecător pentru acestea eu nu voiesc să fiu.</p>
    <p id="Fapte-18-16" n="16">Şi i-a izgonit de la tribunal.</p>
    <p id="Fapte-18-17" n="17">Şi punând mâna toţi pe Sostene, mai-marele sinagogii, îl băteau înaintea tribunalului. Dar Galion nu lua în seamă nimic din acestea;</p>
    <p id="Fapte-18-18" n="18">Iar Pavel, după ce a stat încă multe zile în Corint, şi-a luat rămas bun de la fraţi şi a plecat cu corabia în Siria, împreună cu Priscila şi cu Acvila, care şi-a tuns capul la Chenhrea, căci făcuse o făgăduinţă.</p>
    <p id="Fapte-18-19" n="19">Şi au sosit la Efes şi pe aceia i-a lăsat acolo, iar el, intrând în sinagogă, discuta cu iudeii.</p>
    <p id="Fapte-18-20" n="20">Şi rugându-l să rămână la ei mai multă vreme, n-a voit,</p>
    <p id="Fapte-18-21" n="21">Ci, despărţindu-se de ei, a zis: Trebuie, negreşit, ca sărbătoarea care vine s-o fac la Ierusalim, dar, cu voia Domnului, mă voi întoarce iarăşi la voi. Şi a plecat de la Efes, cu corabia.</p>
    <p id="Fapte-18-22" n="22">Şi coborându-se la Cezareea, s-a suit (la Ierusalim) şi, îmbrăţişând Biserica, s-a coborât la Antiohia.</p>
    <p id="Fapte-18-23" n="23">Şi stând acolo câtva timp, a plecat, străbătând pe rând ţinutul Galatiei şi Frigia, întărind pe toţi ucenicii.</p>
    <p id="Fapte-18-24" n="24">Iar un iudeu, cu numele Apollo, alexandrin de neam, bărbat iscusit la cuvânt, puternic fiind în Scripturi, a sosit la Efes.</p>
    <p id="Fapte-18-25" n="25">Acesta era învăţat în calea Domnului şi, arzând cu duhul, grăia şi învăţa drept cele despre Iisus, cunoscând numai botezul lui Ioan.</p>
    <p id="Fapte-18-26" n="26">Şi el a început să vorbească, fără sfială, în sinagogă. Auzindu-l, Priscila şi Acvila l-au luat cu ei şi i-au arătat mai cu de-amănuntul calea lui Dumnezeu.</p>
    <p id="Fapte-18-27" n="27">Şi voind el să treacă în Ahaia, l-au îndemnat fraţii şi au scris ucenicilor să-l primească. Şi sosind (în Corint), a ajutat mult cu harul celor ce crezuseră;</p>
    <p id="Fapte-18-28" n="28">Căci cu tărie şi în faţa tuturor, el înfrunta pe iudei, dovedind din Scripturi că Iisus este Hristos.</p>
  </div>
  <div id="Fapte-19" type="capitol" n="19">
    <head>Pavel în Efes. Răscoala argintarului Dimitrie.</head>
    <p id="Fapte-19-1" n="1">Şi pe când Apollo era în Corint, Pavel, după ce a străbătut părţile de sus, a venit în Efes. Şi găsind câţiva ucenici,</p>
    <p id="Fapte-19-2" n="2">A zis către ei: Primit-aţi voi Duhul Sfânt când aţi crezut? Iar ei au zis către el: Dar nici n-am auzit dacă este Duh Sfânt.</p>
    <p id="Fapte-19-3" n="3">Şi el a zis: Deci în ce v-aţi botezat? Ei au zis: În botezul lui Ioan.</p>
    <p id="Fapte-19-4" n="4">Iar Pavel a zis: Ioan a botezat cu botezul pocăinţei, spunând poporului să creadă în Cel ce avea să vină după el, adică în Iisus Hristos.</p>
    <p id="Fapte-19-5" n="5">Şi auzind ei, s-au botezat în numele Domnului Iisus.</p>
    <p id="Fapte-19-6" n="6">Şi punându-şi Pavel mâinile peste ei, Duhul Sfânt a venit asupra lor şi vorbeau în limbi şi prooroceau.</p>
    <p id="Fapte-19-7" n="7">Şi erau toţi ca la doisprezece bărbaţi.</p>
    <p id="Fapte-19-8" n="8">Şi el, intrând în sinagogă, a vorbit cu îndrăzneală timp de trei luni, vorbind cu ei şi căutând să-i încredinţeze de împărăţia lui Dumnezeu.</p>
    <p id="Fapte-19-9" n="9">Dar fiindcă unii erau învârtoşaţi şi nu credeau, bârfind calea Domnului înaintea mulţimii, Pavel, plecând de la ei, a osebit pe ucenici, învăţând în fiecare zi în şcoala unuia Tiranus.</p>
    <p id="Fapte-19-10" n="10">Şi acesta a ţinut vreme de doi ani, încât toţi, cei ce locuiau în Asia, şi iudei şi elini, au auzit cuvântul Domnului.</p>
    <p id="Fapte-19-11" n="11">Şi Dumnezeu făcea, prin mâinile lui Pavel, minuni nemaiîntâlnite.</p>
    <p id="Fapte-19-12" n="12">Încât şi peste cei ce erau bolnavi se puneau ştergare sau şorţuri purtate de Pavel, şi bolile se depărtau de ei, iar duhurile cele rele ieşeau din ei.</p>
    <p id="Fapte-19-13" n="13">Şi au încercat unii dintre iudeii care cutreierau lumea, scoţând demoni, să cheme peste cei ce aveau duhuri rele, numele Domnului Iisus, zicând: Vă jur pe Iisus, pe Care-l propovăduieşte Pavel!</p>
    <p id="Fapte-19-14" n="14">Iar cei care făceau aceasta erau cei şapte fii ai unuia Scheva, arhiereu iudeu.</p>
    <p id="Fapte-19-15" n="15">Şi răspunzând, duhul cel rău le-a zis: Pe Iisus Îl cunosc şi îl ştiu şi pe Pavel, dar voi cine sunteţi?</p>
    <p id="Fapte-19-16" n="16">Şi sărind asupra lor omul în care era duhul cel rău şi biruindu-i, s-a întărâtat asupra lor, încât ei au fugit goi şi răniţi din casa aceea.</p>
    <p id="Fapte-19-17" n="17">Şi acest lucru s-a făcut cunoscut tuturor iudeilor şi elinilor care locuiau în Efes, şi frică a căzut peste toţi aceştia şi se slăvea numele Domnului Iisus.</p>
    <p id="Fapte-19-18" n="18">Şi mulţi dintre cei ce crezuseră veneau ca să se mărturisească şi să spună faptele lor.</p>
    <p id="Fapte-19-19" n="19">Iar mulţi dintre cei ce făcuseră vrăjitorie, aducând cărţile, le ardeau în faţa tuturor. Şi au socotit preţul lor şi au găsit cincizeci de mii de arginţi.</p>
    <p id="Fapte-19-20" n="20">Astfel creştea cu putere cuvântul Domnului şi se întărea.</p>
    <p id="Fapte-19-21" n="21">Şi după ce s-au săvârşit acestea, Pavel şi-a pus în gând să treacă prin Macedonia şi prin Ahaia şi să se ducă la Ierusalim, zicând că: După ce voi fi acolo, trebuie să văd şi Roma.</p>
    <p id="Fapte-19-22" n="22">Şi trimiţând în Macedonia pe doi dintre cei care îl slujeau, pe Timotei şi pe Erast, el a rămas o vreme în Asia.</p>
    <p id="Fapte-19-23" n="23">Şi în vremea aceea s-a făcut mare tulburare pentru calea Domnului.</p>
    <p id="Fapte-19-24" n="24">Căci un argintar, cu numele Dimitrie, care făcea temple de argint Artemisei şi da meşterilor săi foarte mare câştig,</p>
    <p id="Fapte-19-25" n="25">I-a adunat pe aceştia şi pe cei care lucrau unele ca acestea, şi le-a zis: Bărbaţilor, ştiţi că din această îndeletnicire este câştigul vostru.</p>
    <p id="Fapte-19-26" n="26">Şi voi vedeţi şi auziţi că nu numai în Efes, ci aproape în toată Asia, Pavel acesta, convingând, a întors multă mulţime, zicând că nu sunt dumnezei cei făcuţi de mâini.</p>
    <p id="Fapte-19-27" n="27">Din aceasta nu numai că meseria noastră e în primejdie să ajungă fără trecere, dar şi templul marii zeiţe Artemisa e în primejdie să nu mai aibă nici un preţ, iar cu vremea, mărirea ei - căreia i se închină toată Asia şi toată lumea - să fie doborâtă.</p>
    <p id="Fapte-19-28" n="28">Şi auzind ei şi umplându-se de mânie, strigau zicând: Mare este Artemisa efesenilor!</p>
    <p id="Fapte-19-29" n="29">Şi s-a umplut toată cetatea de tulburare şi au pornit într-un cuget la teatru, răpind împreună pe macedonenii Gaius şi Aristarh, însoţitorii lui Pavel.</p>
    <p id="Fapte-19-30" n="30">Iar Pavel, voind să intre în mijlocul poporului, ucenicii nu l-au lăsat.</p>
    <p id="Fapte-19-31" n="31">Încă şi unii dintre dregătorii Asiei, care îi erau prieteni, trimiţând la el, îl rugau să nu se ducă la teatru.</p>
    <p id="Fapte-19-32" n="32">Deci unii strigau una, alţii strigau alta, căci adunarea era învălmăşită, iar cei mai mulţi nu ştiau pentru ce s-au adunat acolo.</p>
    <p id="Fapte-19-33" n="33">Iar unii din mulţime l-au smuls pe Alexandru, pe care l-au împins înainte iudeii. Iar el, făcând semn cu mâna, voia să se apere înaintea poporului.</p>
    <p id="Fapte-19-34" n="34">Şi cunoscând ei că este iudeu, toţi într-un glas au strigat aproape două ceasuri: Mare este Artemisa efesenilor!</p>
    <p id="Fapte-19-35" n="35">Iar secretarul, potolind mulţimea, a zis: Bărbaţi efeseni, cine este, între oameni, care să nu ştie că cetatea efesenilor este păzitoarea templului Artemisei celei mari şi a statuii ei, căzută din cer?</p>
    <p id="Fapte-19-36" n="36">Deci, acestea fiind mai presus de orice îndoială, trebuie să vă liniştiţi şi să nu faceţi nimic cu uşurinţă.</p>
    <p id="Fapte-19-37" n="37">Căci aţi adus pe bărbaţii aceştia, care nu sunt nici furi de cele sfinte, nici nu hulesc pe zeiţa voastră.</p>
    <p id="Fapte-19-38" n="38">Deci dacă Dimitrie şi meşterii cei împreună cu el au vreo plângere împotriva cuiva, au judecători şi proconsuli care să judece, şi să se cheme în judecată unii pe alţii.</p>
    <p id="Fapte-19-39" n="39">Iar dacă urmăriţi altceva, se va hotărî în adunarea cea legiuită,</p>
    <p id="Fapte-19-40" n="40">Căci noi suntem în primejdie să fim învinuiţi de răscoală pentru ziua de azi, fiindcă nu avem nici o pricină pentru care am putea da seama de tulburarea aceasta.</p>
    <p id="Fapte-19-41" n="41">Zicând acestea, a slobozit adunarea.</p>
  </div>
  <div id="Fapte-20" type="capitol" n="20">
    <head>Pavel călătoreşte iar prin Macedonia. Înviază pe Eutihie în Troa. Îşi ia rămas bun de la Biserica Efesului.</head>
    <p id="Fapte-20-1" n="1">Iar după ce a încetat tulburarea, Pavel, chemând pe ucenici şi dându-le îndemnuri, după ce şi-a luat rămas bun, a ieşit să meargă în Macedonia.</p>
    <p id="Fapte-20-2" n="2">Şi străbătând acele părţi şi dând ucenicilor multe sfaturi şi îndemnuri, a sosit în Grecia.</p>
    <p id="Fapte-20-3" n="3">Şi a stat acolo trei luni. Dar când era să plece pe apă în Siria, iudeii au uneltit împotriva vieţii lui, iar el s-a hotărât să se întoarcă prin Macedonia.</p>
    <p id="Fapte-20-4" n="4">Şi mergeau împreună cu el, până în Asia, Sosipatru al lui Piru din Bereea, Aristarh şi Secundus din Tesalonic şi Gaius din Derbe şi Timotei, iar din Asia: Tihic şi Trofim.</p>
    <p id="Fapte-20-5" n="5">Aceştia, plecând înainte, ne-au aşteptat în Troa.</p>
    <p id="Fapte-20-6" n="6">Iar noi, după zilele Azimelor, am pornit cu corabia de la Filipi şi în cinci zile am sosit la ei în Troa, unde am rămas şapte zile.</p>
    <p id="Fapte-20-7" n="7">În ziua întâi a săptămânii (Duminică) adunându-ne noi să frângem pâinea, Pavel, care avea de gând să plece a doua zi, a început să le vorbească şi a prelungit cuvântul lui până la miezul nopţii.</p>
    <p id="Fapte-20-8" n="8">Iar în camera de sus, unde erau adunaţi, erau multe lumini aprinse.</p>
    <p id="Fapte-20-9" n="9">Dar un tânăr cu numele Eutihie, şezând pe fereastră, pe când Pavel ţinea lungul său cuvânt, a adormit adânc şi, doborât de somn, a căzut jos de la catul al treilea, şi l-au ridicat mort.</p>
    <p id="Fapte-20-10" n="10">Iar Pavel, coborându-se, s-a plecat peste el şi, luându-l în braţe, a zis: Nu vă tulburaţi, căci sufletul lui este în el.</p>
    <p id="Fapte-20-11" n="11">Şi suindu-se şi frângând pâinea şi mâncând, a vorbit cu ei mult până în zori, şi atunci a plecat.</p>
    <p id="Fapte-20-12" n="12">Iar pe tânăr l-au adus viu şi foarte mult s-au mângâiat.</p>
    <p id="Fapte-20-13" n="13">Iar noi, venind la corabie, am plutit spre Asson, ca să luăm de acolo pe Pavel, căci astfel rânduise el, voind să meargă pe jos.</p>
    <p id="Fapte-20-14" n="14">După ce s-a întâlnit cu noi la Asson, luându-l cu noi, am venit la Mitilene.</p>
    <p id="Fapte-20-15" n="15">Şi de acolo, mergând cu corabia, am sosit a doua zi în faţa insulei Hios. Iar în ziua următoare, am ajuns în Samos şi, după ce am poposit la Troghilion, a doua zi am venit la Milet.</p>
    <p id="Fapte-20-16" n="16">Căci Pavel hotărâse să treacă pe apă pe lângă Efes, ca să nu i se întârzie în Asia, pentru că se grăbea să fie, dacă i-ar fi cu putinţă, la Ierusalim, de ziua Cincizecimii.</p>
    <p id="Fapte-20-17" n="17">Şi trimiţând din Milet la Efes, a chemat la sine pe preoţii Bisericii.</p>
    <p id="Fapte-20-18" n="18">Şi când ei au venit la el, le-a zis: Voi ştiţi cum m-am purtat cu voi, în toată vremea, din ziua cea dintâi, când am venit în Asia,</p>
    <p id="Fapte-20-19" n="19">Slujind Domnului cu toată smerenia şi cu multe lacrimi şi încercări care mi s-au întâmplat prin uneltirile iudeilor.</p>
    <p id="Fapte-20-20" n="20">Şi cum n-am ascuns nimic din cele folositoare, ca să nu vi le vestesc şi să nu vă învăţ, fie înaintea poporului, fie prin case,</p>
    <p id="Fapte-20-21" n="21">Mărturisind şi iudeilor şi elinilor întoarcerea la Dumnezeu prin pocăinţă şi credinţa în Domnul nostru Iisus Hristos.</p>
    <p id="Fapte-20-22" n="22">Iar acum iată că fiind eu mânat de Duhul, merg la Ierusalim, neştiind cele ce mi se vor întâmpla acolo,</p>
    <p id="Fapte-20-23" n="23">Decât numai că Duhul Sfânt mărturiseşte prin cetăţi, spunându-mi că mă aşteaptă lanţuri şi necazuri.</p>
    <p id="Fapte-20-24" n="24">Dar nimic nu iau în seamă şi nu pun nici un preţ pe sufletul meu, numai să împlinesc calea mea şi slujba mea pe care am luat-o de la Domnul Iisus, de a mărturisi Evanghelia harului lui Dumnezeu.</p>
    <p id="Fapte-20-25" n="25">Şi acum, iată, eu ştiu că voi toţi, printre care am petrecut propovăduind împărăţia lui Dumnezeu, nu veţi mai vedea faţa mea.</p>
    <p id="Fapte-20-26" n="26">Pentru aceea vă mărturisesc în ziua de astăzi că sunt curat de sângele tuturor.</p>
    <p id="Fapte-20-27" n="27">Căci nu m-am ferit să vă vestesc toată voia lui Dumnezeu.</p>
    <p id="Fapte-20-28" n="28">Drept aceea, luaţi aminte de voi înşivă şi de toată turma, întru care Duhul Sfânt v-a pus pe voi episcopi, ca să păstraţi Biserica lui Dumnezeu, pe care a câştigat-o cu însuşi sângele Său.</p>
    <p id="Fapte-20-29" n="29">Căci eu ştiu aceasta, că după plecarea mea vor intra, între voi, lupi îngrozitori, care nu vor cruţa turma.</p>
    <p id="Fapte-20-30" n="30">Şi dintre voi înşivă se vor ridica bărbaţi, grăind învăţături răstălmăcite, ca să tragă pe ucenici după ei.</p>
    <p id="Fapte-20-31" n="31">Drept aceea, privegheaţi, aducându-vă aminte că, timp de trei ani, n-am încetat noaptea şi ziua să vă îndemn, cu lacrimi, pe fiecare dintre voi.</p>
    <p id="Fapte-20-32" n="32">Şi acum vă încredinţez lui Dumnezeu şi cuvântului harului Său, cel ce poate să vă zidească şi să vă dea moştenire între toţi cei sfinţiţi.</p>
    <p id="Fapte-20-33" n="33">Argint, sau aur, sau haină, n-am poftit de la nimeni;</p>
    <p id="Fapte-20-34" n="34">Voi înşivă ştiţi că mâinile acestea au lucrat pentru trebuinţele mele şi ale celor ce erau cu mine.</p>
    <p id="Fapte-20-35" n="35">Toate vi le-am arătat, căci ostenindu-vă astfel, trebuie să ajutaţi pe cei slabi şi să vă aduceţi aminte de cuvintele Domnului Iisus, căci El a zis: Mai fericit este a da decât a lua.</p>
    <p id="Fapte-20-36" n="36">Şi după ce a spus acestea, plecându-şi genunchii, s-a rugat împreună cu toţi aceştia.</p>
    <p id="Fapte-20-37" n="37">Şi mare jale i-a cuprins pe toţi şi, căzând pe grumazul lui Pavel, îl sărutau,</p>
    <p id="Fapte-20-38" n="38">Cuprinşi de jale mai ales pentru cuvântul pe care îl spusese, că n-au să mai vadă faţa lui. Şi îl petrecură la corabie.</p>
  </div>
  <div id="Fapte-21" type="capitol" n="21">
    <head>Pavel călătoreşte de la Milet până la Ierusalim. Iudeii pun mâna pe el în templu.</head>
    <p id="Fapte-21-1" n="1">Şi după ce ne-am despărţit de ei, am plecat pe apă şi, mergând drept, am venit la Cos şi a doua zi la Rodos, iar de acolo la Patara.</p>
    <p id="Fapte-21-2" n="2">Şi găsind o corabie, care mergea în Fenicia, ne-am urcat în ea şi am plecat.</p>
    <p id="Fapte-21-3" n="3">Şi zărind Ciprul şi lăsându-l la stânga, am plutit spre Siria şi ne-am coborât în Tir, căci acolo corabia avea să descarce povara.</p>
    <p id="Fapte-21-4" n="4">Şi găsind pe ucenici, am rămas acolo şapte zile. Aceştia spuneau lui Pavel, prin duhul, să nu se suie la Ierusalim.</p>
    <p id="Fapte-21-5" n="5">Şi când am împlinit zilele, ieşind, am plecat, petrecându-ne toţi, împreună cu femei şi cu copii, până afară din cetate şi, plecând genunchii pe ţărm, ne-am rugat.</p>
    <p id="Fapte-21-6" n="6">Şi ne-am îmbrăţişat unii pe alţii şi ne-am urcat în corabie, iar aceia s-au întors la ale lor.</p>
    <p id="Fapte-21-7" n="7">Iar noi, sfârşind călătoria noastră pe apă, de la Tir am venit la Ptolemaida şi, îmbrăţişând pe fraţi, am rămas la ei o zi.</p>
    <p id="Fapte-21-8" n="8">Iar a doua zi, ieşind, am venit la Cezareea. Şi intrând în casa lui Filip binevestitorul, care era dintre cei şapte (diaconi), am rămas la el.</p>
    <p id="Fapte-21-9" n="9">Şi acesta avea patru fiice, fecioare, care prooroceau.</p>
    <p id="Fapte-21-10" n="10">Şi rămânând noi acolo mai multe zile, a coborât din Iudeea un prooroc cu numele Agav;</p>
    <p id="Fapte-21-11" n="11">Şi, venind el la noi, a luat brâul lui Pavel şi legându-şi picioarele şi mâinile a zis: Acestea zice Duhul Sfânt: Pe bărbatul al căruia este acest brâu, aşa îl vor lega iudeii la Ierusalim şi-l vor da în mâinile neamurilor.</p>
    <p id="Fapte-21-12" n="12">Şi când am auzit acestea, îl rugam şi noi şi localnicii să nu se suie la Ierusalim.</p>
    <p id="Fapte-21-13" n="13">Atunci a răspuns Pavel: Ce faceţi de plângeţi şi-mi sfâşiaţi inima? Căci eu sunt gata nu numai să fiu legat, ci să şi mor în Ierusalim pentru numele Domnului Iisus.</p>
    <p id="Fapte-21-14" n="14">Şi neînduplecându-se el, ne-am liniştit, zicând: Facă-se voia Domnului.</p>
    <p id="Fapte-21-15" n="15">Iar după zilele acestea, pregătindu-ne, ne-am suit la Ierusalim.</p>
    <p id="Fapte-21-16" n="16">Şi au venit împreună cu noi şi dintre ucenicii din Cezareea, ducându-ne la un oarecare Mnason din Cipru, vechi ucenic, la care am fost găzduiţi.</p>
    <p id="Fapte-21-17" n="17">Şi sosind la Ierusalim, fraţii ne-au primit cu bucurie.</p>
    <p id="Fapte-21-18" n="18">Iar a doua zi Pavel a mers cu noi la Iacov şi au venit acolo toţi preoţii.</p>
    <p id="Fapte-21-19" n="19">Şi îmbrăţişându-i le povestea cu de-amănuntul cele ce a făcut Dumnezeu între neamuri, prin slujirea lui.</p>
    <p id="Fapte-21-20" n="20">Iar ei, auzind, slăveau pe Dumnezeu, şi i-au zis: Vezi frate, câte mii de iudei au crezut şi toţi sunt plini de râvnă pentru lege.</p>
    <p id="Fapte-21-21" n="21">Şi ei au auzit despre tine că înveţi pe toţi iudeii, care trăiesc printre neamuri, să se lepede de Moise, spunându-le să nu-şi taie împrejur copiii, nici să umble după datini.</p>
    <p id="Fapte-21-22" n="22">Ce este deci? Fără îndoială, trebuie să se adune mulţime, căci vor auzi că ai venit.</p>
    <p id="Fapte-21-23" n="23">Fă, deci, ceea ce îţi spunem. Noi avem patru bărbaţi, care au asupra lor o făgăduinţă;</p>
    <p id="Fapte-21-24" n="24">Pe aceştia luându-i, curăţeşte-te împreună cu ei şi cheltuieşte pentru ei ca să-şi radă capul, şi vor cunoaşte toţi că nimic nu este (adevărat) din cele ce au auzit despre tine, dar că tu însuţi umbli după Lege şi o păzeşti.</p>
    <p id="Fapte-21-25" n="25">Cât despre păgânii care au crezut, noi le-am trimis o scrisoare, hotărându-le să se ferească de ceea ce este jertfit idolilor şi de sânge şi de (animal) sugrumat şi de desfrâu.</p>
    <p id="Fapte-21-26" n="26">Atunci Pavel, luând cu el pe acei bărbaţi, curăţindu-se împreună cu ei a doua zi, a intrat în templu, vestind împlinirea zilelor curăţirii, până când a fost adusă ofranda pentru fiecare din ei.</p>
    <p id="Fapte-21-27" n="27">Şi când era să se împlinească cele şapte zile, iudeii din Asia, văzându-l în templu, au întărâtat toată mulţimea şi au pus mâna pe el,</p>
    <p id="Fapte-21-28" n="28">Strigând: Bărbaţi israeliţi, ajutaţi! Acesta este omul care învaţă pe toţi pretutindeni, împotriva poporului şi a Legii şi a locului acestuia; încă şi elini a adus în templu şi a spurcat acest loc sfânt.</p>
    <p id="Fapte-21-29" n="29">Căci ei văzuseră mai înainte cu el împreună în cetate pe Trofim din Efes, pe care socoteau că Pavel l-a adus în templu.</p>
    <p id="Fapte-21-30" n="30">Şi s-a mişcat toată cetatea şi poporul a alergat din toate părţile şi, punând mâna pe Pavel, îl trăgeau afară din templu şi îndată au închis porţile.</p>
    <p id="Fapte-21-31" n="31">Dar când căutau ei ca să-l omoare, a ajuns veste la comandantul cohortei, că tot Ierusalimul s-a tulburat.</p>
    <p id="Fapte-21-32" n="32">Acela, luând îndată ostaşi şi sutaşi, a alergat la ei; iar ei, văzând pe comandant şi pe ostaşi, au încetat de a mai bate pe Pavel.</p>
    <p id="Fapte-21-33" n="33">Apropiindu-se atunci comandantul, a pus mâna pe el şi a poruncit să fie legat cu două lanţuri şi întrebat cine este şi ce a făcut.</p>
    <p id="Fapte-21-34" n="34">Iar unii strigau în mulţime una, alţii altceva şi neputând să înţeleagă adevărul, din cauza tulburării, a poruncit să fie dus în fortăreaţă.</p>
    <p id="Fapte-21-35" n="35">Când a ajuns la trepte, a trebuit, de furia mulţimii, să fie purtat de ostaşi.</p>
    <p id="Fapte-21-36" n="36">Căci mergea după el mulţime de popor, strigând: Omoară-l!</p>
    <p id="Fapte-21-37" n="37">Şi vrând să-l ducă în fortăreaţă, Pavel a zis comandantului: Îmi este îngăduit să vorbesc ceva cu tine? Iar el a zis: Ştii greceşte?</p>
    <p id="Fapte-21-38" n="38">Nu eşti tu, oare, egipteanul care, înainte de zilele acestea, te-ai răsculat şi ai scos în pustie pe cei patru mii de bărbaţi răzvrătiţi?</p>
    <p id="Fapte-21-39" n="39">Şi a zis Pavel: Eu sunt iudeu din Tarsul Ciliciei, cetăţean al unei cetăţi care nu este neînsemnată. Te rog dă-mi voie să vorbesc către popor.</p>
    <p id="Fapte-21-40" n="40">Şi dându-i-se voie, Pavel, stând în picioare pe trepte, a făcut poporului semn cu mâna. Şi făcându-se mare tăcere, a vorbit în limba evreiască, zicând:</p>
  </div>
  <div id="Fapte-22" type="capitol" n="22">
    <head>Pavel istoriseşte iudeilor întâmplarea convertirii lui la Hristos.</head>
    <p id="Fapte-22-1" n="1">Bărbaţi fraţi şi părinţi, ascultaţi acum, apărarea mea faţă de voi!</p>
    <p id="Fapte-22-2" n="2">Şi auzind că le vorbea în limba evreiască, au făcut mai multă linişte, şi el le-a zis:</p>
    <p id="Fapte-22-3" n="3">Eu sunt bărbat iudeu, născut în Tarsul Ciliciei şi crescut în cetatea aceasta, învăţând la picioarele lui Gamaliel în chip amănunţit Legea părintească, plin fiind de râvnă pentru Dumnezeu, precum şi voi toţi sunteţi astăzi.</p>
    <p id="Fapte-22-4" n="4">Eu am prigonit până la moarte această cale, legând şi dând la închisoare şi bărbaţi şi femei,</p>
    <p id="Fapte-22-5" n="5">Precum mărturiseşte pentru mine şi arhiereul şi tot sfatul bătrânilor, de la care primind şi scrisori către fraţi, mergeam la Damasc, ca să-i aduc legaţi la Ierusalim şi pe cei ce erau acolo, spre a fi pedepsiţi.</p>
    <p id="Fapte-22-6" n="6">Dar pe când mergeam eu şi mă apropiam de Damasc, pe la amiază, deodată o lumină puternică din cer m-a învăluit ca un fulger.</p>
    <p id="Fapte-22-7" n="7">Şi am căzut la pământ şi am auzit un glas, zicându-mi: Saule, Saule, de ce Mă prigoneşti?</p>
    <p id="Fapte-22-8" n="8">Iar eu am răspuns: Cine eşti, Doamne? Zis-a către mine: Eu sunt Iisus Nazarineanul, pe Care tu Îl prigoneşti.</p>
    <p id="Fapte-22-9" n="9">Iar cei ce erau cu mine au văzut lumina şi s-au înfricoşat, dar glasul Celui care îmi vorbea ei nu l-au auzit.</p>
    <p id="Fapte-22-10" n="10">Şi am zis: Ce să fac, Doamne? Iar Domnul a zis către mine: Ridică-te şi mergi în Damasc şi acolo ţi se va spune despre toate cele ce ţi s-au rânduit să faci.</p>
    <p id="Fapte-22-11" n="11">Şi pentru că nu mai vedeam, din cauza strălucirii acelei lumini, am venit în Damasc, fiind dus de mână de către cei ce erau împreună cu mine.</p>
    <p id="Fapte-22-12" n="12">Iar un oarecare Anania, bărbat evlavios, după Lege, mărturisit de toţi iudeii care locuiau în Damasc,</p>
    <p id="Fapte-22-13" n="13">Venind la mine şi stând alături, mi-a zis: Frate Saule, vezi iarăşi! Şi eu în ceasul acela l-am văzut.</p>
    <p id="Fapte-22-14" n="14">Iar el a zis: Dumnezeul părinţilor noştri te-a ales de mai înainte pe tine ca să cunoşti voia Lui şi să vezi pe Cel Drept şi să auzi glas din gura Lui;</p>
    <p id="Fapte-22-15" n="15">Că martor vei fi Lui, în faţa tuturor oamenilor, despre cele ce ai văzut şi auzit.</p>
    <p id="Fapte-22-16" n="16">Şi acum de ce zăboveşti? Sculându-te, botează-te şi spală-ţi păcatele, chemând numele Lui.</p>
    <p id="Fapte-22-17" n="17">Şi s-a întâmplat, când m-am întors la Ierusalim şi mă rugam în templu, să fiu în extaz,</p>
    <p id="Fapte-22-18" n="18">Şi să-L văd zicându-mi: Grăbeşte-te, şi ieşi degrabă din Ierusalim, pentru că nu vor primi mărturia ta despre Mine.</p>
    <p id="Fapte-22-19" n="19">Şi eu am zis: Doamne, ei ştiu că eu duceam la închisoare şi băteam, prin sinagogi, pe cei care credeau în Tine;</p>
    <p id="Fapte-22-20" n="20">Şi când se vărsa sângele lui Ştefan, mucenicul Tău, eram şi eu de faţă şi încuviinţam uciderea lui şi păzeam hainele celor care îl ucideau.</p>
    <p id="Fapte-22-21" n="21">Şi a zis către mine: Mergi, că Eu te voi trimite departe, la neamuri.</p>
    <p id="Fapte-22-22" n="22">Şi l-au ascultat până la acest cuvânt, şi au ridicat glasul lor, zicând: Ia-l de pe pământ pe unul ca acesta! Căci nu se cuvine ca el să mai trăiască.</p>
    <p id="Fapte-22-23" n="23">Şi strigând ei şi aruncând hainele şi azvârlind pulbere în aer,</p>
    <p id="Fapte-22-24" n="24">Comandantul a poruncit să-l ducă în fortăreaţă, spunând să-l ia la cercetare, cu biciul, ca să cunoască pentru care pricină strigau aşa împotriva lui.</p>
    <p id="Fapte-22-25" n="25">Şi când l-au întins ca să-l biciuiască, Pavel a zis către sutaşul care era de faţă: Oare vă este îngăduit să biciuiţi un cetăţean roman şi nejudecat?</p>
    <p id="Fapte-22-26" n="26">Şi auzind sutaşul s-a dus la comandant să-i vestească, zicând: Ce ai de gând să faci? Că omul acesta este (cetăţean) roman.</p>
    <p id="Fapte-22-27" n="27">Şi venind la el, comandantul i-a zis: Spune-mi, eşti tu (cetăţean) roman? Iar el a zis: Da!</p>
    <p id="Fapte-22-28" n="28">Şi a răspuns comandantul: Eu am dobândit această cetăţenie cu multă cheltuială. Iar Pavel a zis: Eu însă m-am şi născut.</p>
    <p id="Fapte-22-29" n="29">Deci cei ce erau gata să-l ia la cercetare s-au depărtat îndată de la el, iar comandantul s-a temut, aflând că el este (cetăţean) roman şi că a fost legat.</p>
    <p id="Fapte-22-30" n="30">Şi a doua zi, voind să cunoască adevărul, pentru care era pârât de iudei, l-a dezlegat şi a poruncit să se adune arhiereii şi tot sinedriul şi, aducând pe Pavel, l-a pus înaintea lor.</p>
  </div>
  <div id="Fapte-23" type="capitol" n="23">
    <head>Saducheii şi fariseii nu se înţeleg în privinţa lui Pavel. El vede, noaptea, pe Domnul. Uneltirile iudeilor. Pavel e dus la Cezareea.</head>
    <p id="Fapte-23-1" n="1">Şi Pavel, fixând sinedriul cu privirea, a zis: Bărbaţi fraţi, eu cu bun cuget am vieţuit înaintea lui Dumnezeu până în ziua aceasta.</p>
    <p id="Fapte-23-2" n="2">Arhiereul Anania a poruncit celor ce şedeau lângă el să-l bată peste gură.</p>
    <p id="Fapte-23-3" n="3">Atunci Pavel a zis către el: Te va bate Dumnezeu, perete văruit! Şi tu şezi să mă judeci pe mine după Lege, şi, călcând Legea, porunceşti să mă bată?</p>
    <p id="Fapte-23-4" n="4">Iar cei ce stăteau lângă el au zis: Pe arhiereul lui Dumnezeu îl faci tu de ocară?</p>
    <p id="Fapte-23-5" n="5">Iar Pavel a zis: Fraţilor, nu ştiam că este arhiereu; căci este scris: "Pe mai-marele poporului tău să nu-l vorbeşti de rău".</p>
    <p id="Fapte-23-6" n="6">Dar Pavel, ştiind că o parte erau saduchei şi cealaltă farisei, a strigat în sinedriu: Bărbaţi fraţi! Eu sunt fariseu, fiu de farisei. Pentru nădejdea şi învierea morţilor sunt eu judecat!</p>
    <p id="Fapte-23-7" n="7">Şi grăind el aceasta, între farisei şi saduchei s-a iscat neînţelegere şi mulţimea s-a dezbinat;</p>
    <p id="Fapte-23-8" n="8">Căci saducheii zic că nu este înviere, nici înger, nici duh, iar fariseii mărturisesc şi una şi alta.</p>
    <p id="Fapte-23-9" n="9">Şi s-a făcut mare strigare, şi, ridicându-se unii cărturari din partea fariseilor, se certau zicând: Nici un rău nu găsim în acest om; iar dacă i-a vorbit lui un duh sau înger, să nu ne împotrivim lui Dumnezeu.</p>
    <p id="Fapte-23-10" n="10">Deci făcându-se mare neînţelegere şi temându-se comandantul ca Pavel să nu fie sfâşiat de ei, a poruncit ostaşilor să se coboare şi să-l smulgă din mijlocul lor şi să-l ducă în fortăreaţă.</p>
    <p id="Fapte-23-11" n="11">Iar în noaptea următoare, arătându-i-Se, Domnul i-a zis: Îndrăzneşte, Pavele! Căci precum ai mărturisit cele despre Mine la Ierusalim, aşa trebuie să mărturiseşti şi la Roma.</p>
    <p id="Fapte-23-12" n="12">Iar când s-a făcut ziuă, iudeii, făcând sfat împotrivă-i, s-au legat cu blestem zicând că nu vor mânca, nici nu vor bea până ce nu vor ucide pe Pavel.</p>
    <p id="Fapte-23-13" n="13">Şi cei ce făcuseră între ei acest jurământ erau mai mulţi de patruzeci,</p>
    <p id="Fapte-23-14" n="14">Care, ducându-se la arhierei şi la bătrâni, au zis: Ne-am legat pe noi înşine cu blestem să nu gustăm nimic până ce nu vom ucide pe Pavel.</p>
    <p id="Fapte-23-15" n="15">Acum deci voi, împreună cu sinedriul, faceţi cunoscut comandantului să-l coboare mâine la voi, ca având să cerceteze mai cu de-amănuntul cele despre el; iar noi, înainte de a se apropia el, suntem gata să-l ucidem.</p>
    <p id="Fapte-23-16" n="16">Dar fiul surorii lui Pavel, auzind despre această uneltire, ducându-se şi intrând în fortăreaţă, i-a vestit lui Pavel.</p>
    <p id="Fapte-23-17" n="17">Şi chemând Pavel pe unul din sutaşi, i-a zis: Du pe tânărul acesta la comandant, căci are să-i vestească ceva.</p>
    <p id="Fapte-23-18" n="18">Iar el, luându-l, l-a dus la comandant şi a zis: Pavel cel legat, chemându-mă, m-a rugat să aduc pe acest tânăr la tine, având să-ţi spună ceva.</p>
    <p id="Fapte-23-19" n="19">Comandantul, luându-l de mână, s-a retras cu el la o parte şi îl întreba: Ce ai să-mi vesteşti?</p>
    <p id="Fapte-23-20" n="20">Iar el a zis că iudeii s-au înţeles să te roage, ca mâine să-l cobori pe Pavel la sinedriu, ca având să cerceteze mai cu de-amănuntul despre el;</p>
    <p id="Fapte-23-21" n="21">Dar tu să nu te încrezi în ei, căci dintre ei îl pândesc mai mulţi de patruzeci de bărbaţi, care s-au legat cu blestem să nu mănânce, nici să bea până ce nu-l vor ucide; şi acum ei sunt gata, aşteptând aprobarea ta.</p>
    <p id="Fapte-23-22" n="22">Deci comandantul a dat drumul tânărului, poruncindu-i: Nimănui să nu spui că mi-ai făcut cunoscut acestea.</p>
    <p id="Fapte-23-23" n="23">Şi chemând la sine pe doi dintre sutaşi, le-a zis: Pregătiţi de la ceasul al treilea din noapte două sute de ostaşi, şaptezeci de călăreţi şi două sute de suliţaşi, ca să meargă până la Cezareea.</p>
    <p id="Fapte-23-24" n="24">Şi să fie animale (de călărie), ca punând pe Pavel să-l ducă teafăr la Felix procuratorul.</p>
    <p id="Fapte-23-25" n="25">Scriind o scrisoare, având acest cuprins:</p>
    <p id="Fapte-23-26" n="26">Claudius Lysias, prea puternicului procurator, Felix, salutare!</p>
    <p id="Fapte-23-27" n="27">Pe acest bărbat, prins de iudei şi având să fie ucis de ei, mergând eu cu oaste l-am scos, aflând că este (cetăţean) roman.</p>
    <p id="Fapte-23-28" n="28">Şi vrând să ştiu pricina pentru care îl pârau, l-am coborât la sinedriul lor.</p>
    <p id="Fapte-23-29" n="29">Şi am aflat că este pârât pentru întrebări din legea lor, dar fără să aibă vreo vină vrednică de moarte sau de lanţuri.</p>
    <p id="Fapte-23-30" n="30">Şi vestindu-mi-se că va să fie o cursă împotriva acestui bărbat din partea iudeilor, îndată l-am trimis la tine, poruncind şi pârâşilor să spună înaintea ta cele ce au asupra lui. Fii sănătos!</p>
    <p id="Fapte-23-31" n="31">Deci ostaşii, luând pe Pavel, precum li se poruncise, l-au adus noaptea la Antipatrida.</p>
    <p id="Fapte-23-32" n="32">Iar a doua zi, lăsând pe călăreţi să meargă cu el, s-au întors la fortăreaţă.</p>
    <p id="Fapte-23-33" n="33">Şi ei, intrând în Cezareea şi dând procuratorului scrisoarea, i-au înfăţişat şi pe Pavel.</p>
    <p id="Fapte-23-34" n="34">Şi citind procuratorul şi întrebând din ce provincie este el şi aflând că este din Cilicia,</p>
    <p id="Fapte-23-35" n="35">A zis: Te voi asculta când vor veni şi pârâşii tăi. Şi a poruncit să fie păzit în pretoriul lui Irod.</p>
  </div>
  <div id="Fapte-24" type="capitol" n="24">
    <head>Pavel se dezvinovăţeşte înaintea marelui Felix.</head>
    <p id="Fapte-24-1" n="1">Iar după cinci zile s-a coborât arhiereul Anania cu câţiva bătrâni şi cu un oarecare retor Tertul, care s-au înfăţişat procuratorului împotriva lui Pavel.</p>
    <p id="Fapte-24-2" n="2">Iar după ce l-au chemat pe Pavel, Tertul a început să-l învinuiască, zicând: Prin tine dobândim multă pace şi îndreptările făcute acestui neam, prin purtarea ta de grijă,</p>
    <p id="Fapte-24-3" n="3">Totdeauna şi pretutindeni le primim, prea puternice Felix, cu toată mulţumirea.</p>
    <p id="Fapte-24-4" n="4">Dar, ca să nu te ostenesc mai mult, te rog să ne asculţi, pe scurt, cu bunăvoinţa ta.</p>
    <p id="Fapte-24-5" n="5">Căci am aflat pe omul acesta ca o ciumă şi urzitor de răzvrătiri printre toţi iudeii din lume, fiind căpetenia eresului nazarinenilor,</p>
    <p id="Fapte-24-6" n="6">Care a încercat să pângărească şi templul şi pe care l-am prins şi am voit să-l judecăm după legea noastră.</p>
    <p id="Fapte-24-7" n="7">Dar venind Lysias comandantul l-a scos cu de-a sila din mâinile noastre,</p>
    <p id="Fapte-24-8" n="8">Poruncind pârâşilor lui să vină la tine. De la el vei putea, cercetând tu însuţi, să cunoşti toate învinuirile aduse de noi.</p>
    <p id="Fapte-24-9" n="9">Iar iudeii împreună susţineau, zicând că acestea aşa sunt.</p>
    <p id="Fapte-24-10" n="10">Şi, procuratorul făcându-i semn să vorbească, Pavel a răspuns: Fiindcă ştiu că de mulţi ani eşti judecător acestui neam, bucuros vorbesc pentru apărarea mea.</p>
    <p id="Fapte-24-11" n="11">Tu poţi să afli că nu sunt mai mult decât douăsprezece zile de când m-am suit la Ierusalim ca să mă închin.</p>
    <p id="Fapte-24-12" n="12">Şi nici în templu nu m-au găsit discutând cu cineva sau făcând tulburare în mulţime, nici în sinagogi, nici în cetate,</p>
    <p id="Fapte-24-13" n="13">Nici nu pot să-ţi dovedească cele ce spun acum împotriva mea.</p>
    <p id="Fapte-24-14" n="14">Şi-ţi mărturisesc aceasta, că aşa mă închin Dumnezeului părinţilor mei, după învăţătura pe care ei o numesc eres, şi cred toate cele scrise în Lege şi în Prooroci,</p>
    <p id="Fapte-24-15" n="15">Având nădejde în Dumnezeu, pe care şi aceştia înşişi o aşteaptă, că va să fie învierea morţilor: şi a drepţilor şi a nedrepţilor.</p>
    <p id="Fapte-24-16" n="16">Şi întru aceasta mă străduiesc şi eu ca să am totdeauna înaintea lui Dumnezeu şi a oamenilor un cuget neîntinat.</p>
    <p id="Fapte-24-17" n="17">După mulţi ani, am venit ca să aduc neamului meu milostenii şi prinoase,</p>
    <p id="Fapte-24-18" n="18">Când nişte iudei din Asia m-au găsit, curăţit, în templu, dar nu cu mulţime, nici cu gâlceavă.</p>
    <p id="Fapte-24-19" n="19">Aceia trebuia să fie de faţă înaintea ta şi să mă învinuiască, dacă aveau ceva împotriva mea;</p>
    <p id="Fapte-24-20" n="20">Sau chiar aceştia să spună ce nedreptate mi-au găsit când am stat înaintea sinedriului,</p>
    <p id="Fapte-24-21" n="21">Decât numai pentru acest singur cuvânt pe care l-am strigat stând între ei, că pentru învierea morţilor sunt eu astăzi judecat între voi.</p>
    <p id="Fapte-24-22" n="22">Şi Felix, auzind acestea, i-a amânat, cunoscând destul de bine cele privitoare la învăţătura (creştină), zicând: Când se va coborî comandantul Lysias, voi hotărî asupra acelora ale voastre.</p>
    <p id="Fapte-24-23" n="23">Şi a poruncit sutaşului să ţină pe Pavel sub pază, dar să-i lase tihnă şi să nu oprească pe nimeni dintre ai lui, ca să vină să-i slujească.</p>
    <p id="Fapte-24-24" n="24">Iar după câteva zile, Felix, venind cu Drusila, femeia lui, care era din neamul iudeilor, a trimis să cheme pe Pavel şi l-a ascultat despre credinţa în Hristos Iisus.</p>
    <p id="Fapte-24-25" n="25">Şi vorbind el despre dreptate şi despre înfrânare şi despre judecata viitoare, Felix s-a înfricoşat şi a răspuns: Acum mergi, şi când voi găsi timp potrivit te voi mai chema.</p>
    <p id="Fapte-24-26" n="26">În acelaşi timp el nădăjduia că i se vor da bani de către Pavel; de aceea, şi mai des trimiţând să-l cheme, vorbea cu el.</p>
    <p id="Fapte-24-27" n="27">Dar când s-au împlinit doi ani, în locul lui Felix a urmat Porcius Festus. Şi voind să le fie iudeilor pe plac, Felix a lăsat pe Pavel legat.</p>
  </div>
  <div id="Fapte-25" type="capitol" n="25">
    <head>Pavel înaintea procuratorului Porcius Festus şi a regelui Agripa.</head>
    <p id="Fapte-25-1" n="1">Deci Festus, trecând în ţinutul său, după trei zile s-a suit de la Cezareea la Ierusalim.</p>
    <p id="Fapte-25-2" n="2">Şi arhiereii şi fruntaşii iudeilor i s-au înfăţişat cu învinuiri împotriva lui Pavel şi îl rugau,</p>
    <p id="Fapte-25-3" n="3">Cerându-i ca o favoare asupra lui, să fie trimis la Ierusalim, pregătind cursă ca să-l ucidă pe drum.</p>
    <p id="Fapte-25-4" n="4">Dar Festus a răspuns că Pavel e păzit Cezareea şi că el însuşi avea să plece în curând.</p>
    <p id="Fapte-25-5" n="5">Deci a zis el: Cei dintre voi care pot, să se coboare cu mine, şi dacă este ceva rău în acest bărbat, să-l învinovăţească.</p>
    <p id="Fapte-25-6" n="6">Şi rămânând la ei nu mai mult de opt sau zece zile, s-a coborât în Cezareea, iar a doua zi, şezând la judecată, a poruncit să fie adus Pavel.</p>
    <p id="Fapte-25-7" n="7">Şi venind el, iudeii coborâţi din Ierusalim l-au înconjurat, aducând împotriva lui multe şi grele învinuiri, pe care nu puteau să le dovedească.</p>
    <p id="Fapte-25-8" n="8">Iar Pavel se apăra: N-am greşit cu nimic nici faţă de legea iudeilor, nici faţă de templu, nici faţă de Cezarul.</p>
    <p id="Fapte-25-9" n="9">Iar Festus, voind să facă plăcere iudeilor, răspunzând lui Pavel, a zis: Vrei să mergi la Ierusalim şi acolo să fi judecat înaintea mea pentru acestea?</p>
    <p id="Fapte-25-10" n="10">Dar Pavel a zis: Stau la judecata Cezarului, unde trebuie să fiu judecat. Iudeilor nu le-am făcut nici un rău, precum mai bine ştii şi tu.</p>
    <p id="Fapte-25-11" n="11">Dar dacă fac nedreptate şi am săvârşit ceva vrednic de moarte, nu mă feresc de moarte; dacă însă nu este nimic din cele de care ei mă învinuiesc - nimeni nu poate să mă dăruiască lor. Cer să fiu judecat de Cezarul.</p>
    <p id="Fapte-25-12" n="12">Atunci Festus, vorbind cu sfatul său, a răspuns: Ai cerut să fii judecat de Cezarul, la Cezarul te vei duce.</p>
    <p id="Fapte-25-13" n="13">Şi după ce au trecut câteva zile, regele Agripa şi Berenice au sosit la Cezareea, ca să salute pe Festus.</p>
    <p id="Fapte-25-14" n="14">Şi rămânând acolo mai multe zile, Festus a vorbit regelui despre Pavel, zicând: Este aici un bărbat, lăsat legat de Felix,</p>
    <p id="Fapte-25-15" n="15">În privinţa căruia, când am fost în Ierusalim, mi s-au înfăţişat arhiereii şi bătrânii iudeilor, cerând osândirea lui.</p>
    <p id="Fapte-25-16" n="16">Eu le-am răspuns că romanii n-au obiceiul să dea pe vreun om la pierzare, înainte ca cel învinuit să aibă de faţă pe pârâşii lui şi să aibă putinţa să se apere pentru vina sa.</p>
    <p id="Fapte-25-17" n="17">Adunându-se deci ei aici şi nefăcând eu nici o amânare, a doua zi am stat la judecată şi am poruncit să fie adus bărbatul.</p>
    <p id="Fapte-25-18" n="18">Dar pârâşii care s-au ridicat împotriva lui nu i-au adus nici o învinuire dintre cele rele, pe care le bănuiam eu,</p>
    <p id="Fapte-25-19" n="19">Ci aveau cu el nişte neînţelegeri cu privire la religia lor şi la un oarecare Iisus mort, de Care Pavel zice că trăieşte.</p>
    <p id="Fapte-25-20" n="20">Şi nedumerindu-mă cu privire la cercetarea acestor lucruri, l-am întrebat dacă voieşte să meargă la Ierusalim şi să fie judecat acolo pentru acestea.</p>
    <p id="Fapte-25-21" n="21">Dar Pavel, cerând să fie reţinut pentru judecata Cezarului, am poruncit să fie ţinut până ce îl voi trimite la Cezarul.</p>
    <p id="Fapte-25-22" n="22">Iar Agripa a zis către Festus: Aş vrea să aud şi eu pe acest om. Iar el a zis: Mâine îl vei auzi.</p>
    <p id="Fapte-25-23" n="23">Deci a doua zi, Agripa şi Berenice venind cu mare alai şi intrând în sala de judecată împreună cu tribunii şi cu bărbaţii cei mai de frunte ai cetăţii, Festus a dat poruncă să fie adus Pavel.</p>
    <p id="Fapte-25-24" n="24">Şi a zis Festus: Rege Agripa, şi voi toţi bărbaţii care sunteţi cu noi de faţă, vedeţi pe acela pentru care toată mulţimea iudeilor a venit la mine, şi în Ierusalim şi aici, strigând că el nu trebuie să mai trăiască.</p>
    <p id="Fapte-25-25" n="25">Iar eu am înţeles că n-a făcut nimic vrednic de moarte; iar el însuşi cerând să fie judecat de Cezarul, am hotărât să-l trimit.</p>
    <p id="Fapte-25-26" n="26">Dar ceva sigur să scriu stăpânului despre el, nu am. De aceea l-am adus înaintea voastră şi mai ales înaintea ta, rege Agripa, ca, după ce va fi cercetat, să am ce să scriu,</p>
    <p id="Fapte-25-27" n="27">Căci mi se pare nepotrivit să-l trimit legat, fără să arăt învinuirile ce i se aduc.</p>
  </div>
  <div id="Fapte-26" type="capitol" n="26">
    <head>Pavel se dezvinovăţeşte înaintea lui Festus şi a regelui Agripa. Amândoi îl găsesc nevinovat.</head>
    <p id="Fapte-26-1" n="1">Agripa a zis către Pavel: Îţi este îngăduit să vorbeşti pentru tine. Atunci Pavel, întinzând mâna, se apăra:</p>
    <p id="Fapte-26-2" n="2">Mă socotesc fericit, o, rege Agripa, că astăzi, înaintea ta, pot să mă apăr de toate câte mă învinuiesc iudeii;</p>
    <p id="Fapte-26-3" n="3">Mai ales, pentru că tu cunoşti toate obiceiurile şi neînţelegerile iudeilor. De aceea te rog să mă asculţi cu îngăduinţă.</p>
    <p id="Fapte-26-4" n="4">Vieţuirea mea din tinereţe, cum a fost ea de la început în poporul meu şi în Ierusalim, o ştiu toţi iudeii.</p>
    <p id="Fapte-26-5" n="5">Dacă vor să dea mărturie, ei ştiu despre mine, de mult, că am trăit ca fariseu, în tagma cea mai riguroasă a religiei noastre.</p>
    <p id="Fapte-26-6" n="6">Şi acum stau la judecată pentru nădejdea făgăduinţei făcute de Dumnezeu către părinţii noştri,</p>
    <p id="Fapte-26-7" n="7">Şi la care cele douăsprezece seminţii ale noastre, slujind lui Dumnezeu fără încetare, zi şi noapte, nădăjduiesc să ajungă. Pentru nădejdea aceasta, o, rege Agripa, sunt pârât de iudei.</p>
    <p id="Fapte-26-8" n="8">De ce se socoteşte la voi lucru de necrezut că Dumnezeu înviază pe cei morţi?</p>
    <p id="Fapte-26-9" n="9">Eu unul am socotit, în sinea mea, că faţă de numele lui Iisus Nazarineanul trebuia să fac multe împotrivă;</p>
    <p id="Fapte-26-10" n="10">Ceea ce am şi făcut în Ierusalim, şi pe mulţi dintre sfinţi i-am închis în temniţe cu puterea pe care o luasem de la arhierei. Iar când erau daţi la moarte, mi-am dat şi eu încuviinţarea.</p>
    <p id="Fapte-26-11" n="11">Şi îi pedepseam adesea prin toate sinagogile şi-i sileam să hulească şi, mult înfuriindu-mă împotriva lor, îi urmăream până şi prin cetăţile de din afară;</p>
    <p id="Fapte-26-12" n="12">Şi în felul acesta, mergând şi la Damasc, cu putere şi cu însărcinare de la arhierei,</p>
    <p id="Fapte-26-13" n="13">Am văzut, o, rege, la amiază, în calea mea, o lumină din cer, mai puternică decât strălucirea soarelui, strălucind împrejurul meu şi a celor ce mergeau împreună cu mine.</p>
    <p id="Fapte-26-14" n="14">Şi noi toţi căzând la pământ, eu am auzit un glas care-mi zicea în limba evreiască: Saule, Saule, de ce Mă prigoneşti? Greu îţi este să loveşti în ţepuşă cu piciorul.</p>
    <p id="Fapte-26-15" n="15">Iar eu am zis: Cine eşti Doamne? Iar Domnul a zis: Eu sunt Iisus, pe Care tu Îl prigoneşti.</p>
    <p id="Fapte-26-16" n="16">Dar, scoală-te şi stai pe picioarele tale. Căci spre aceasta M-am arătat ţie: ca să te rânduiesc slujitor şi martor, şi al celor ce ai văzut, şi al celor întru care Mă voi arăta ţie.</p>
    <p id="Fapte-26-17" n="17">Alegându-te pe tine din popor şi din neamurile la care te trimit,</p>
    <p id="Fapte-26-18" n="18">Să le deschizi ochii, ca să se întoarcă de la întuneric la lumină şi de la stăpânirea lui satana la Dumnezeu, ca să ia iertarea păcatelor şi parte cu cei ce s-au sfinţit, prin credinţa în Mine.</p>
    <p id="Fapte-26-19" n="19">Drept aceea, rege Agripa, n-am fost neascultător cereştii arătări;</p>
    <p id="Fapte-26-20" n="20">Ci mai întâi celor din Damasc şi din Ierusalim, şi din toată ţara Iudeii, şi neamurilor le-am vestit să se pocăiască şi să se întoarcă la Dumnezeu, făcând lucruri vrednice de pocăinţă.</p>
    <p id="Fapte-26-21" n="21">Pentru acestea, iudeii, prinzându-mă în templu, încercau să mă ucidă.</p>
    <p id="Fapte-26-22" n="22">Dobândind deci ajutorul de la Dumnezeu, am stat până în ziua aceasta, mărturisind la mic şi la mare, fără să spun nimic decât ceea ce şi proorocii şi Moise au spus că va să fie:</p>
    <p id="Fapte-26-23" n="23">Că Hristos avea să pătimească şi să fie cel dintâi înviat din morţi şi să vestească lumină şi poporului şi neamurilor.</p>
    <p id="Fapte-26-24" n="24">Şi acestea grăind el, întru apărarea sa, i-a zis Festus cu glas mare: Pavele, eşti nebun! Învăţătura ta cea multă te duce la nebunie.</p>
    <p id="Fapte-26-25" n="25">Iar Pavel a zis: Nu sunt nebun, prea puternice Festus, ci grăiesc cuvintele adevărului şi ale înţelepciunii.</p>
    <p id="Fapte-26-26" n="26">Regele ştie despre acestea, şi în faţa lui vorbesc fără sfială, fiind încredinţat că nimic nu i-a rămas ascuns, pentru că aceasta nu s-a întâmplat, într-un ungher.</p>
    <p id="Fapte-26-27" n="27">Crezi tu, rege Agripa, în prooroci? Ştiu că crezi.</p>
    <p id="Fapte-26-28" n="28">Iar Agripa a zis către Pavel: Cu puţin de nu mă îndupleci să mă fac şi eu creştin!</p>
    <p id="Fapte-26-29" n="29">Iar Pavel a zis: Ori cu puţin, ori cu mult, eu m-aş ruga lui Dumnezeu ca nu numai tu, ci şi toţi care mă ascultă astăzi să fie aşa cum sunt şi eu, afară de aceste lanţuri.</p>
    <p id="Fapte-26-30" n="30">Şi s-a ridicat şi regele şi guvernatorul şi Berenice şi cei care şedeau împreună cu ei,</p>
    <p id="Fapte-26-31" n="31">Şi plecând, vorbeau unii cu alţii zicând: Omul acesta n-a făcut nimic vrednic de moarte sau de lanţuri.</p>
    <p id="Fapte-26-32" n="32">Iar Agripa a zis lui Festus: Acest om putea să fie lăsat liber, dacă n-ar fi cerut să fie judecat de Cezarul.</p>
  </div>
  <div id="Fapte-27" type="capitol" n="27">
    <head>Pavel, în lanţuri, e pornit cu corabia spre Italia. Greutăţile călătoriei. Corabia se sfărâmă, lângă Malta, dar oamenii scapă.</head>
    <p id="Fapte-27-1" n="1">Iar după ce s-a hotărât să plecăm pe apă în Italia, au dat în primire pe Pavel şi pe alţi câţiva legaţi unui sutaş cu numele Iuliu, din cohorta Augusta.</p>
    <p id="Fapte-27-2" n="2">Şi întorcându-se pe o corabie de la Adramit, care avea să treacă prin locurile de pe coasta Asiei, am plecat; şi era cu noi Aristarh, macedonean din Tesalonic.</p>
    <p id="Fapte-27-3" n="3">Şi a doua zi am ajuns la Sidon. Iuliu, purtându-se faţă de Pavel cu omenie, i-a dat voie să se ducă la prieteni ca să primească purtarea lor de grijă.</p>
    <p id="Fapte-27-4" n="4">Şi plecând de acolo, am plutit pe lângă Cipru, pentru că vânturile erau împotrivă.</p>
    <p id="Fapte-27-5" n="5">Şi străbătând marea Ciliciei şi a Pamfiliei, am sosit la Mira Liciei.</p>
    <p id="Fapte-27-6" n="6">Şi găsind sutaşul acolo o corabie din Alexandria plutind spre Italia, ne-a suit în ea.</p>
    <p id="Fapte-27-7" n="7">Şi multe zile plutind cu încetineală, abia am ajuns în dreptul Cnidului şi, fiindcă vântul nu ne slăbea am plutit pe sub Creta, pe lângă Salmone.</p>
    <p id="Fapte-27-8" n="8">Şi abia trecând noi pe lângă ea, am ajuns într-un loc numit Limanuri Bune, de care era aproape oraşul Lasea.</p>
    <p id="Fapte-27-9" n="9">Şi trecând multă vreme şi plutirea fiind periculoasă, fiindcă trecuse şi postul (sărbătorii Ispăşirii, care se ţinea la evrei toamna), Pavel îi îndemna,</p>
    <p id="Fapte-27-10" n="10">Zicându-le: Bărbaţilor, văd că plutirea va să fie cu necaz şi cu multă pagubă, nu numai pentru încărcătură şi pentru corabie, ci şi pentru sufletele noastre.</p>
    <p id="Fapte-27-11" n="11">Iar sutaşul se încredea mai mult în cârmaci şi în stăpânul corabiei decât în cele spuse de Pavel.</p>
    <p id="Fapte-27-12" n="12">Şi limanul nefiind bun de iernat, cei mai mulţi dintre ei au dat sfatul să plecăm de acolo şi, dacă s-ar putea, să ajungem şi să iernăm la Fenix, un port al Cretei, deschis spre vântul de miazăzi-apus şi spre vântul de miazănoapte-apus.</p>
    <p id="Fapte-27-13" n="13">Şi suflând uşor un vânt de miazăzi şi crezând că sunt în stare să-şi împlinească gândul, ridicând ancora, pluteau cât mai aproape de Creta.</p>
    <p id="Fapte-27-14" n="14">Şi nu după multă vreme s-a pornit asupra ei un vânt puternic, numit Euroclidon (dinspre miazănoapte-răsărit).</p>
    <p id="Fapte-27-15" n="15">Şi smulgând corabia, iar ea neputând să meargă împotriva vântului, ne-am lăsat duşi în voia lui.</p>
    <p id="Fapte-27-16" n="16">Şi trecând pe lângă o insulă mică, numită Clauda, cu greu am putut să fim stăpâni pe corabie.</p>
    <p id="Fapte-27-17" n="17">Şi după ce au ridicat-o, au folosit unelte ajutătoare, încingând corabia pe dedesubt. Şi temându-se să nu cadă în Sirta, au lăsat pânzele jos şi erau duşi aşa.</p>
    <p id="Fapte-27-18" n="18">Şi fiind tare loviţi de furtună, în ziua următoare au aruncat încărcătura.</p>
    <p id="Fapte-27-19" n="19">Şi a treia zi, cu mâinile lor, au aruncat uneltele corăbiei.</p>
    <p id="Fapte-27-20" n="20">Şi nearătându-se nici soarele, nici stelele, timp de mai multe zile, şi ameninţând furtună mare, ni se luase orice nădejde de scăpare.</p>
    <p id="Fapte-27-21" n="21">Şi fiindcă nu mâncaseră de mult, Pavel, stând în mijlocul lor, le-a zis: Trebuia, o, bărbaţilor, ca ascultându-mă pe mine, să nu fi plecat din Creta; şi n-aţi fi îndurat nici primejdia aceasta, nici paguba aceasta.</p>
    <p id="Fapte-27-22" n="22">Dar acum vă îndemn să aveţi voie bună, căci nici un suflet dintre voi nu va pieri, ci numai corabia.</p>
    <p id="Fapte-27-23" n="23">Căci mi-a apărut în noaptea aceasta un înger al Dumnezeului, al Căruia eu sunt şi Căruia mă închin,</p>
    <p id="Fapte-27-24" n="24">Zicând: Nu te teme, Pavele. Tu trebuie să stai înaintea Cezarului; şi iată, Dumnezeu ţi-a dăruit pe toţi cei ce sunt în corabie cu tine.</p>
    <p id="Fapte-27-25" n="25">De aceea, bărbaţilor, aveţi curaj, căci am încredere în Dumnezeu, că aşa va fi după cum mi s-a spus.</p>
    <p id="Fapte-27-26" n="26">Şi trebuie să ajungem pe o insulă.</p>
    <p id="Fapte-27-27" n="27">Şi când a fost a paisprezecea noapte de când eram purtaţi încoace şi încolo pe Adriatica, pe la miezul nopţii corăbierii au presimţit că se apropie de un ţărm.</p>
    <p id="Fapte-27-28" n="28">Şi aruncând măsurătoarea în jos au găsit douăzeci de stânjeni şi, trecând puţin mai departe şi măsurând iarăşi, au găsit cincisprezece stânjeni.</p>
    <p id="Fapte-27-29" n="29">Şi temându-se ca nu cumva să nimerim pe locuri stâncoase, au aruncat patru ancore de la partea din urmă a corăbiei, şi doreau să se facă ziuă.</p>
    <p id="Fapte-27-30" n="30">Dar corăbierii căutau să fugă din corabie şi au coborât luntrea în mare, sub motiv că vor să întindă şi ancorele de la partea dinainte.</p>
    <p id="Fapte-27-31" n="31">Pavel a spus sutaşului şi ostaşilor: Dacă aceştia nu rămân în corabie, voi nu puteţi să scăpaţi.</p>
    <p id="Fapte-27-32" n="32">Atunci ostaşii au tăiat funiile luntrei şi au lăsat-o să cadă.</p>
    <p id="Fapte-27-33" n="33">Iar, până să se facă ziuă, Pavel îi ruga pe toţi să mănânce, zicându-le: Paisprezece zile sunt azi de când n-aţi mâncat, aşteptând şi nimic gustând.</p>
    <p id="Fapte-27-34" n="34">De aceea, vă rog să mâncaţi, căci aceasta este spre scăparea voastră. Că nici unuia din voi un fir de păr din cap nu-i va pieri.</p>
    <p id="Fapte-27-35" n="35">Şi zicând acestea şi luând pâine, a mulţumit lui Dumnezeu înaintea tuturor şi, frângând, a început să mănânce.</p>
    <p id="Fapte-27-36" n="36">Şi devenind toţi voioşi, au luat şi ei şi au mâncat.</p>
    <p id="Fapte-27-37" n="37">Şi eram în corabie, de toţi, două sute şaptezeci şi şase de suflete.</p>
    <p id="Fapte-27-38" n="38">Şi săturându-se de bucate, au uşurat corabia, aruncând grâul în mare.</p>
    <p id="Fapte-27-39" n="39">Şi când s-a făcut ziuă, ei n-au cunoscut pământul, dar au zărit un sân de mare, având ţărm nisipos, în care voiau, dacă ar putea, să scoată corabia.</p>
    <p id="Fapte-27-40" n="40">Şi desfăcând ancorele, le-au lăsat în mare, slăbind totodată funiile cârmelor şi, ridicând pânza din frunte în bătaia vântului, se îndreptau spre ţărm.</p>
    <p id="Fapte-27-41" n="41">Şi căzând pe un dâmb de nisip au înţepenit corabia şi partea dinainte, înfigându-se, stătea neclintită, iar partea dinapoi se sfărâma de puterea valurilor.</p>
    <p id="Fapte-27-42" n="42">Iar ostaşii au făcut sfat să omoare pe cei legaţi, ca să nu scape vreunul, înotând.</p>
    <p id="Fapte-27-43" n="43">Dar sutaşul, voind să ferească pe Pavel, i-a împiedicat de la gândul lor şi a poruncit ca aceia care pot să înoate, aruncându-se cei dintâi, să iasă la uscat;</p>
    <p id="Fapte-27-44" n="44">Iar ceilalţi, care pe scânduri, care pe câte ceva de la corabie. Şi aşa au ajuns cu toţii să scape, la uscat.</p>
  </div>
  <div id="Fapte-28" type="capitol" n="28">
    <head>Localnicii din Malta sunt bucuroşi de oaspeţi. Pavel vindecă pe bolnavi. Soseşte în Italia şi la Roma şi predică doi ani.</head>
    <p id="Fapte-28-1" n="1">Şi după ce am scăpat, am aflat că insula se numeşte Malta.</p>
    <p id="Fapte-28-2" n="2">Iar locuitorii ei ne arătau o deosebită omenie, căci, aprinzând foc, ne-au luat pe toţi la ei din pricina ploii care era şi a frigului.</p>
    <p id="Fapte-28-3" n="3">Şi strângând Pavel grămadă de găteje şi punându-le în foc, o viperă a ieşit de căldură şi s-a prins de mâna lui.</p>
    <p id="Fapte-28-4" n="4">Şi când locuitorii au văzut vipera atârnând de mâna lui, ziceau unii către alţii: Desigur că ucigaş este omul acesta, pe care dreptatea nu l-a lăsat să trăiască, deşi a scăpat din mare.</p>
    <p id="Fapte-28-5" n="5">Deci el, scuturând vipera în foc, n-a pătimit nici un rău.</p>
    <p id="Fapte-28-6" n="6">Iar ei aşteptau ca el să se umfle, sau să cadă deodată mort. Dar aşteptând ei mult şi văzând că nu i se întâmplă nimic rău, şi-au schimbat gândul şi ziceau că el este un zeu.</p>
    <p id="Fapte-28-7" n="7">Şi împrejurul acelui loc erau ţarinile căpeteniei insulei, Publius, care, primindu-ne, ne-a găzduit prietenos trei zile.</p>
    <p id="Fapte-28-8" n="8">Şi s-a întâmplat că tatăl lui Publius zăcea în pat, cuprins de friguri şi de urdinare cu sânge, la care intrând Pavel şi rugându-se, şi-a pus mâinile peste el şi l-a vindecat.</p>
    <p id="Fapte-28-9" n="9">Şi întâmplându-se aceasta, veneau la el şi ceilalţi din insulă care aveau boli şi se vindecau;</p>
    <p id="Fapte-28-10" n="10">Şi aceştia ne-au cinstit mult şi, când am plecat, ne-au pus la îndemână toate cele de trebuinţă.</p>
    <p id="Fapte-28-11" n="11">După trei luni am pornit cu o corabie din Alexandria, care iernase în insulă şi care avea pe ea însemnul Dioscurilor.</p>
    <p id="Fapte-28-12" n="12">Şi ajungând la Siracuza, am rămas acolo trei zile.</p>
    <p id="Fapte-28-13" n="13">De unde, înconjurând, am sosit la Regium. Şi după o zi, suflând vânt de miazăzi, am ajuns la Puteoli în cealaltă zi.</p>
    <p id="Fapte-28-14" n="14">Găsind acolo fraţi, am fost rugaţi să rămânem la ei şapte zile. Şi aşa am venit la Roma.</p>
    <p id="Fapte-28-15" n="15">Şi de acolo, auzind fraţii cele despre noi, au venit întru întâmpinarea noastră până la Forul lui Apius şi la Trei Taverne, pe care, văzându-i, Pavel a mulţumit lui Dumnezeu şi s-a îmbărbătat.</p>
    <p id="Fapte-28-16" n="16">Iar când am intrat în Roma, sutaşul a predat pe cei legaţi comandantului taberei, iar lui Pavel i s-a îngăduit să locuiască aparte cu ostaşul care îl păzea.</p>
    <p id="Fapte-28-17" n="17">Şi după trei zile Pavel a chemat la el pe cei care erau fruntaşii iudeilor. Şi, adunându-se, zicea către ei: Bărbaţi fraţi, deşi eu n-am făcut nimic rău împotriva poporului (nostru) sau a datinilor părinteşti, am fost predat de la Ierusalim, în mâinile romanilor.</p>
    <p id="Fapte-28-18" n="18">Aceştia, după ce m-au cercetat, voiau să-mi dea drumul, fiindcă nu era în mine nici o vină vrednică de moarte.</p>
    <p id="Fapte-28-19" n="19">Dar iudeii, împotrivindu-mi-se, am fost nevoit să cer să fiu judecat de Cezarul, dar nu că aş avea de adus vreo pâră neamului meu.</p>
    <p id="Fapte-28-20" n="20">Deci pentru această cauză v-am chemat să vă văd şi să vorbesc cu voi. Căci pentru nădejdea lui Israel mă aflu eu în acest lanţ.</p>
    <p id="Fapte-28-21" n="21">Iar ei au zis către el: Noi n-am primit din Iudeea nici scrisori despre tine, nici nu a venit cineva dintre fraţi, ca să ne vestească sau să ne vorbească ceva rău despre tine.</p>
    <p id="Fapte-28-22" n="22">Dar dorim să auzim de la tine cele ce gândeşti; căci despre eresul acesta ne este cunoscut; că pretutindeni i se stă împotrivă.</p>
    <p id="Fapte-28-23" n="23">Deci, rânduindu-i o zi, au venit la el, la gazdă, mai mulţi. Şi de dimineaţa până seara, el le vorbea, dând mărturie despre împărăţia lui Dumnezeu, căutând să-i încredinţeze despre Iisus din Legea lui Moise şi din prooroci.</p>
    <p id="Fapte-28-24" n="24">Şi unii credeau celor spuse, iar alţii nu credeau.</p>
    <p id="Fapte-28-25" n="25">Şi neînţelegându-se unii cu alţii, au plecat, zicând Pavel un cuvânt că: Bine a vorbit Duhul Sfânt prin Isaia proorocul, către părinţii noştri,</p>
    <p id="Fapte-28-26" n="26">Când a zis: "Mergi la poporul acesta şi zi: Cu auzul veţi auzi şi nu veţi înţelege şi uitându-vă veţi privi, dar nu veţi vedea.</p>
    <p id="Fapte-28-27" n="27">Căci inima acestui popor s-a învârtoşat şi cu urechile greu au auzit şi ochi</p>
  </div>
</div>
