<?xml version="1.0" encoding="utf-8"?>
<div id="Luca" type="carte">
  <head>Sfânta Evanghelie după Luca</head>
  <div id="Luca-1" type="capitol" n="1">
    <head>Gavriil binevesteşte lui Zaharia şi Mariei. Cântarea Mariei.
Naşterea lui Ioan Botezătorul. Cântarea lui Zaharia.</head>
    <p id="Luca-1-1" n="1">Deoarece mulţi s-au încercat să alcătuiască o istorisire despre faptele deplin adeverite între noi,</p>
    <p id="Luca-1-2" n="2">Aşa cum ni le-au lăsat cei ce le-au văzut de la început şi au fost slujitori ai Cuvântului,</p>
    <p id="Luca-1-3" n="3">Am găsit şi eu cu cale, preaputernice Teofile, după ce am urmărit toate cu de-amănuntul de la început, să ţi le scriu pe rând,</p>
    <p id="Luca-1-4" n="4">Ca să te încredinţezi despre temenicia învăţăturii pe care ai primit-o.</p>
    <p id="Luca-1-5" n="5">Era în zilele lui Irod, regele Iudeii, un preot cu numele Zaharia din ceata preoţească a lui Abia, iar femeia lui era din fiicele lui Aaron şi se numea Elisabeta.</p>
    <p id="Luca-1-6" n="6">Şi erau amândoi drepţi înaintea lui Dumnezeu, umblând fără prihană în toate poruncile şi rânduielile Domnului.</p>
    <p id="Luca-1-7" n="7">Dar nu aveau nici un copil, deoarece Elisabeta era stearpă şi amândoi erau înaintaţi în zilele lor.</p>
    <p id="Luca-1-8" n="8">Şi pe când Zaharia slujea înaintea lui Dumnezeu, în rândul săptămânii sale,</p>
    <p id="Luca-1-9" n="9">A ieşit la sorţi, după obiceiul preoţiei, să tămâieze intrând în templul Domnului.</p>
    <p id="Luca-1-10" n="10">Iar toată mulţimea poporului, în ceasul tămâierii, era afară şi se ruga.</p>
    <p id="Luca-1-11" n="11">Şi i s-a arătat îngerul Domnului, stând de-a dreapta altarului tămâierii.</p>
    <p id="Luca-1-12" n="12">Şi văzându-l, Zaharia s-a tulburat şi frică a căzut peste el.</p>
    <p id="Luca-1-13" n="13">Iar îngerul a zis către el: Nu te teme, Zaharia, pentru că rugăciunea ta a fost ascultată şi Elisabeta, femeia ta, îţi va naşte un fiu şi-l vei numi Ioan.</p>
    <p id="Luca-1-14" n="14">Şi bucurie şi veselie vei avea şi, de naşterea lui, mulţi se vor bucura.</p>
    <p id="Luca-1-15" n="15">Căci va fi mare înaintea Domnului; nu va bea vin, nici altă băutură ameţitoare şi încă din pântecele mamei sale se va umple de Duhul Sfânt.</p>
    <p id="Luca-1-16" n="16">Şi pe mulţi din fiii lui Israel îi va întoarce la Domnul Dumnezeul lor.</p>
    <p id="Luca-1-17" n="17">Şi va merge înaintea Lui cu duhul şi puterea lui Ilie, ca să întoarcă inimile părinţilor spre copii şi pe cei neascultători la înţelepciunea drepţilor, ca să gătească Domnului un popor pregătit.</p>
    <p id="Luca-1-18" n="18">Şi a zis Zaharia către înger: După ce voi cunoaşte aceasta? Căci eu sunt bătrân şi femeia mea înaintată în zilele ei.</p>
    <p id="Luca-1-19" n="19">Şi îngerul, răspunzând, i-a zis: Eu sunt Gavriil, cel ce stă înaintea lui Dumnezeu. Şi am fost trimis să grăiesc către tine şi să-ţi binevestesc acestea.</p>
    <p id="Luca-1-20" n="20">Şi iată vei fi mut şi nu vei putea să vorbeşti până în ziua când vor fi acestea, pentru că n-ai crezut în cuvintele mele, care se vor împlini la timpul lor.</p>
    <p id="Luca-1-21" n="21">Şi poporul aştepta pe Zaharia şi se mira că întârzie în templu.</p>
    <p id="Luca-1-22" n="22">Şi ieşind, nu putea să vorbească. Şi ei au înţeles că a văzut vedenie în templu; şi el le făcea semne şi a rămas mut.</p>
    <p id="Luca-1-23" n="23">Şi când s-au împlinit zilele slujirii lui la templu, s-a dus la casa sa.</p>
    <p id="Luca-1-24" n="24">Iar după aceste zile, Elisabeta, femeia lui, a zămislit şi cinci luni s-a tăinuit pe sine, zicând:</p>
    <p id="Luca-1-25" n="25">Că aşa mi-a făcut mie Domnul în zilele în care a socotit să ridice dintre oameni ocara mea.</p>
    <p id="Luca-1-26" n="26">Iar în a şasea lună a fost trimis îngerul Gavriil de la Dumnezeu, într-o cetate din Galileea, al cărei nume era Nazaret,</p>
    <p id="Luca-1-27" n="27">Către o fecioară logodită cu un bărbat care se chema Iosif, din casa lui David; iar numele fecioarei era Maria.</p>
    <p id="Luca-1-28" n="28">Şi intrând îngerul la ea, a zis: Bucură-te, ceea ce eşti plină de har, Domnul este cu tine. Binecuvântată eşti tu între femei.</p>
    <p id="Luca-1-29" n="29">Iar ea, văzându-l, s-a tulburat de cuvântul lui şi cugeta în sine: Ce fel de închinăciune poate să fie aceasta?</p>
    <p id="Luca-1-30" n="30">Şi îngerul i-a zis: Nu te teme, Marie, căci ai aflat har la Dumnezeu.</p>
    <p id="Luca-1-31" n="31">Şi iată vei lua în pântece şi vei naşte fiu şi vei chema numele lui Iisus.</p>
    <p id="Luca-1-32" n="32">Acesta va fi mare şi Fiul Celui Preaînalt se va chema şi Domnul Dumnezeu Îi va da Lui tronul lui David, părintele Său.</p>
    <p id="Luca-1-33" n="33">Şi va împărăţi peste casa lui Iacov în veci şi împărăţia Lui nu va avea sfârşit.</p>
    <p id="Luca-1-34" n="34">Şi a zis Maria către înger: Cum va fi aceasta, de vreme ce eu nu ştiu de bărbat?</p>
    <p id="Luca-1-35" n="35">Şi răspunzând, îngerul i-a zis: Duhul Sfânt Se va pogorî peste tine şi puterea Celui Preaînalt te va umbri; pentru aceea şi Sfântul care Se va naşte din tine, Fiul lui Dumnezeu se va chema.</p>
    <p id="Luca-1-36" n="36">Şi iată Elisabeta, rudenia ta, a zămislit şi ea fiu la bătrâneţea ei şi aceasta este a şasea lună pentru ea, cea numită stearpă.</p>
    <p id="Luca-1-37" n="37">Că la Dumnezeu nimic nu este cu neputinţă.</p>
    <p id="Luca-1-38" n="38">Şi a zis Maria: Iată roaba Domnului. Fie mie după cuvântul tău! Şi îngerul a plecat de la ea.</p>
    <p id="Luca-1-39" n="39">Şi în acele zile, sculându-se Maria, s-a dus în grabă în ţinutul muntos, într-o cetate a seminţiei lui Iuda.</p>
    <p id="Luca-1-40" n="40">Şi a intrat în casa lui Zaharia şi a salutat pe Elisabeta.</p>
    <p id="Luca-1-41" n="41">Iar când a auzit Elisabeta salutarea Mariei, pruncul a săltat în pântecele ei şi Elisabeta s-a umplut de Duh Sfânt,</p>
    <p id="Luca-1-42" n="42">Şi cu glas mare a strigat şi a zis: Binecuvântată eşti tu între femei şi binecuvântat este rodul pântecelui tău.</p>
    <p id="Luca-1-43" n="43">Şi de unde mie aceasta, ca să vină la mine Maica Domnului meu?</p>
    <p id="Luca-1-44" n="44">Că iată, cum veni la urechile mele glasul salutării tale, pruncul a săltat de bucurie în pântecele meu.</p>
    <p id="Luca-1-45" n="45">Şi fericită este aceea care a crezut că se vor împlini cele spuse ei de la Domnul.</p>
    <p id="Luca-1-46" n="46">Şi a zis Maria: Măreşte sufletul meu pe Domnul.</p>
    <p id="Luca-1-47" n="47">Şi s-a bucurat duhul meu de Dumnezeu, Mântuitorul meu,</p>
    <p id="Luca-1-48" n="48">Că a căutat spre smerenia roabei Sale. Că, iată, de acum mă vor ferici toate neamurile.</p>
    <p id="Luca-1-49" n="49">Că mi-a făcut mie mărire Cel Puternic şi sfânt este numele Lui.</p>
    <p id="Luca-1-50" n="50">Şi mila Lui în neam şi în neam spre cei ce se tem de El.</p>
    <p id="Luca-1-51" n="51">Făcut-a tărie cu braţul Său, risipit-a pe cei mândri în cugetul inimii lor.</p>
    <p id="Luca-1-52" n="52">Coborât-a pe cei puternici de pe tronuri şi a înălţat pe cei smeriţi,</p>
    <p id="Luca-1-53" n="53">Pe cei flămânzi i-a umplut de bunătăţi şi pe cei bogaţi i-a scos afară deşerţi.</p>
    <p id="Luca-1-54" n="54">A sprijinit pe Israel, slujitorul Său, ca să-Şi aducă aminte de mila Sa,</p>
    <p id="Luca-1-55" n="55">Precum a grăit către părinţii noştri, lui Avraam şi seminţiei lui, în veac.</p>
    <p id="Luca-1-56" n="56">Şi a rămas Maria împreună cu ea ca la trei luni; şi s-a înapoiat la casa sa.</p>
    <p id="Luca-1-57" n="57">Şi după ce s-a împlinit vremea să nască, Elisabeta a născut un fiu.</p>
    <p id="Luca-1-58" n="58">Şi au auzit vecinii şi rudele ei că Domnul a mărit mila Sa faţă de ea şi se bucurau împreună cu ea.</p>
    <p id="Luca-1-59" n="59">Iar când a fost în ziua a opta, au venit să taie împrejur pruncul şi-l numeau Zaharia, după numele tatălui său.</p>
    <p id="Luca-1-60" n="60">Şi răspunzând, mama lui a zis: Nu! Ci se va chema Ioan.</p>
    <p id="Luca-1-61" n="61">Şi au zis către ea: Nimeni din rudenia ta nu se cheamă cu numele acesta.</p>
    <p id="Luca-1-62" n="62">Şi au făcut semn tatălui său cum ar vrea el să fie numit.</p>
    <p id="Luca-1-63" n="63">Şi cerând o tăbliţă, el a scris, zicând: Ioan este numele lui. Şi toţi s-au mirat.</p>
    <p id="Luca-1-64" n="64">Şi îndată i s-a deschis gura şi limba şi vorbea, binecuvântând pe Dumnezeu.</p>
    <p id="Luca-1-65" n="65">Şi frica i-a cuprins pe toţi care locuiau împrejurul lor; şi în tot ţinutul muntos al Iudeii s-au vestit toate aceste cuvinte.</p>
    <p id="Luca-1-66" n="66">Şi toţi care le auzeau le puneau la inimă, zicând: Ce va fi, oare, acest copil? Căci mâna Domnului era cu el.</p>
    <p id="Luca-1-67" n="67">Şi Zaharia, tatăl lui, s-a umplut de Duh Sfânt şi a proorocit, zicând:</p>
    <p id="Luca-1-68" n="68">Binecuvântat este Domnul Dumnezeul lui Israel, că a cercetat şi a făcut răscumpărare poporului Său;</p>
    <p id="Luca-1-69" n="69">Şi ne-a ridicat putere de mântuire în casa lui David, slujitorul Său,</p>
    <p id="Luca-1-70" n="70">Precum a grăit prin gura sfinţilor Săi prooroci din veac;</p>
    <p id="Luca-1-71" n="71">Mântuire de vrăjmaşii noştri şi din mâna tuturor celor ce ne urăsc pe noi.</p>
    <p id="Luca-1-72" n="72">Şi să facă milă cu părinţii noştri, ca ei să-şi aducă aminte de legământul Său cel sfânt;</p>
    <p id="Luca-1-73" n="73">De jurământul cu care S-a jurat către Avraam, părintele nostru,</p>
    <p id="Luca-1-74" n="74">Ca, fiind izbăviţi din mâna vrăjmaşilor, să ne dea nouă fără frică,</p>
    <p id="Luca-1-75" n="75">Să-I slujim în sfinţenie şi în dreptate, înaintea feţei Sale, în toate zilele vieţii noastre.</p>
    <p id="Luca-1-76" n="76">Iar tu, pruncule, prooroc al Celui Preaînalt te vei chema, că vei merge înaintea feţei Domnului, ca să găteşti căile Lui,</p>
    <p id="Luca-1-77" n="77">Să dai poporului Său cunoştinţa mântuirii întru iertarea păcatelor lor,</p>
    <p id="Luca-1-78" n="78">Prin milostivirea milei Dumnezeului nostru, cu care ne-a cercetat pe noi Răsăritul cel de Sus,</p>
    <p id="Luca-1-79" n="79">Ca să lumineze pe cei care şed în întuneric şi în umbra morţii şi să îndrepte picioarele noastre pe calea păcii.</p>
    <p id="Luca-1-80" n="80">Iar copilul creştea şi se întărea cu duhul. Şi a fost în pustie până în ziua arătării lui către Israel.</p>
  </div>
  <div id="Luca-2" type="capitol" n="2">
    <head>Naşterea lui Hristos. Tăierea împrejur şi aducerea în templu.
Simeon şi Ana. Iisus, la doisprezece ani, vine la
Ierusalim.</head>
    <p id="Luca-2-1" n="1">În zilele acelea a ieşit poruncă de la Cezarul August să se înscrie toată lumea.</p>
    <p id="Luca-2-2" n="2">Această înscriere s-a făcut întâi pe când Quirinius ocârmuia Siria.</p>
    <p id="Luca-2-3" n="3">Şi se duceau toţi să se înscrie, fiecare în cetatea sa.</p>
    <p id="Luca-2-4" n="4">Şi s-a suit şi Iosif din Galileea, din cetatea Nazaret, în Iudeea, în cetatea lui David care se numeşte Betleem, pentru că el era din casa şi din neamul lui David.</p>
    <p id="Luca-2-5" n="5">Ca să se înscrie împreună cu Maria, cea logodită cu el, care era însărcinată.</p>
    <p id="Luca-2-6" n="6">Dar pe când erau ei acolo, s-au împlinit zilele ca ea să nască,</p>
    <p id="Luca-2-7" n="7">Şi a născut pe Fiul său, Cel Unul-Născut şi L-a înfăşat şi L-a culcat în iesle, căci nu mai era loc de găzduire pentru ei.</p>
    <p id="Luca-2-8" n="8">Şi în ţinutul acela erau păstori, stând pe câmp şi făcând de strajă noaptea împrejurul turmei lor.</p>
    <p id="Luca-2-9" n="9">Şi iată îngerul Domnului a stătut lângă ei şi slava Domnului a strălucit împrejurul lor, şi ei s-au înfricoşat cu frică mare.</p>
    <p id="Luca-2-10" n="10">Dar îngerul le-a zis: Nu vă temeţi. Căci, iată, vă binevestesc vouă bucurie mare, care va fi pentru tot poporul.</p>
    <p id="Luca-2-11" n="11">Că vi s-a născut azi Mântuitor, Care este Hristos Domnul, în cetatea lui David.</p>
    <p id="Luca-2-12" n="12">Şi acesta va fi semnul: Veţi găsi un prunc înfăşat, culcat în iesle.</p>
    <p id="Luca-2-13" n="13">Şi deodată s-a văzut, împreună cu îngerul, mulţime de oaste cerească, lăudând pe Dumnezeu şi zicând:</p>
    <p id="Luca-2-14" n="14">Slavă întru cei de sus lui Dumnezeu şi pe pământ pace, între oameni bunăvoire!</p>
    <p id="Luca-2-15" n="15">Iar după ce îngerii au plecat de la ei, la cer, păstorii vorbeau unii către alţii: Să mergem dar până la Betleem, să vedem cuvântul acesta ce s-a făcut şi pe care Domnul ni l-a făcut cunoscut.</p>
    <p id="Luca-2-16" n="16">Şi, grăbindu-se, au venit şi au aflat pe Maria şi pe Iosif şi pe Prunc, culcat în iesle.</p>
    <p id="Luca-2-17" n="17">Şi văzându-L, au vestit cuvântul grăit lor despre acest Copil.</p>
    <p id="Luca-2-18" n="18">Şi toţi câţi auzeau se mirau de cele spuse lor de către păstori.</p>
    <p id="Luca-2-19" n="19">Iar Maria păstra toate aceste cuvinte, punându-le în inima sa.</p>
    <p id="Luca-2-20" n="20">Şi s-au întors păstorii, slăvind şi lăudând pe Dumnezeu, pentru toate câte auziseră şi văzuseră precum li se spusese.</p>
    <p id="Luca-2-21" n="21">Şi când s-au împlinit opt zile, ca să-L taie împrejur, I-au pus numele Iisus, cum a fost numit de înger, mai înainte de a se zămisli în pântece.</p>
    <p id="Luca-2-22" n="22">Şi când s-au împlinit zilele curăţirii lor, după legea lui Moise, L-au adus pe Prunc la Ierusalim, ca să-L pună înaintea Domnului.</p>
    <p id="Luca-2-23" n="23">Precum este scris în Legea Domnului, că orice întâi-născut de parte bărbătească să fie închinat Domnului.</p>
    <p id="Luca-2-24" n="24">Şi să dea jertfă, precum s-a zis în Legea Domnului, o pereche de turturele sau doi pui de porumbel.</p>
    <p id="Luca-2-25" n="25">Şi iată era un om în Ierusalim, cu numele Simeon; şi omul acesta era drept şi temător de Dumnezeu, aşteptând mângâierea lui Israel, şi Duhul Sfânt era asupra lui.</p>
    <p id="Luca-2-26" n="26">Şi lui i se vestise de către Duhul Sfânt că nu va vedea moartea până ce nu va vedea pe Hristosul Domnului.</p>
    <p id="Luca-2-27" n="27">Şi din îndemnul Duhului a venit la templu; şi când părinţii au adus înăuntru pe Pruncul Iisus, ca să facă pentru El după obiceiul Legii,</p>
    <p id="Luca-2-28" n="28">El L-a primit în braţele sale şi a binecuvântat pe Dumnezeu şi a zis:</p>
    <p id="Luca-2-29" n="29">Acum slobozeşte pe robul Tău, după cuvântul Tău, în pace,</p>
    <p id="Luca-2-30" n="30">Că ochii mei văzură mântuirea Ta,</p>
    <p id="Luca-2-31" n="31">Pe care ai gătit-o înaintea feţei tuturor popoarelor,</p>
    <p id="Luca-2-32" n="32">Lumină spre descoperirea neamurilor şi slavă poporului Tău Israel.</p>
    <p id="Luca-2-33" n="33">Iar Iosif şi mama Lui se mirau de ceea ce se vorbea despre Prunc.</p>
    <p id="Luca-2-34" n="34">Şi i-a binecuvântat Simeon şi a zis către Maria, mama Lui: Iată, Acesta este pus spre căderea şi spre ridicarea multora din Israel şi ca un semn care va stârni împotriviri.</p>
    <p id="Luca-2-35" n="35">Şi prin sufletul tău va trece sabie, ca să se descopere gândurile din multe inimi.</p>
    <p id="Luca-2-36" n="36">Şi era şi Ana proorociţa, fiica lui Fanuel, din seminţia lui Aşer, ajunsă la adânci bătrâneţe şi care trăise cu bărbatul ei şapte ani de la fecioria sa.</p>
    <p id="Luca-2-37" n="37">Şi ea era văduvă, în vârstă de optzeci şi patru de ani, şi nu se depărta de templu, slujind noaptea şi ziua în post şi în rugăciuni.</p>
    <p id="Luca-2-38" n="38">Şi venind ea în acel ceas, lăuda pe Dumnezeu şi vorbea despre Prunc tuturor celor ce aşteptau mântuire în Ierusalim.</p>
    <p id="Luca-2-39" n="39">După ce au săvârşit toate, s-au întors în Galileea, în cetatea lor Nazaret.</p>
    <p id="Luca-2-40" n="40">Iar Copilul creştea şi Se întărea cu duhul, umplându-Se de înţelepciune şi harul lui Dumnezeu era asupra Lui.</p>
    <p id="Luca-2-41" n="41">Şi părinţii Lui, în fiecare an, se duceau de sărbătoarea Paştilor, la Ierusalim.</p>
    <p id="Luca-2-42" n="42">Iar când a fost El de doisprezece ani, s-au suit la Ierusalim, după obiceiul sărbătorii.</p>
    <p id="Luca-2-43" n="43">Şi sfârşindu-se zilele, pe când se întorceau ei, Copilul Iisus a rămas în Ierusalim şi părinţii Lui nu ştiau.</p>
    <p id="Luca-2-44" n="44">Şi socotind că este în ceata călătorilor de drum, au venit cale de o zi, căutându-L printre rude şi printre cunoscuţi.</p>
    <p id="Luca-2-45" n="45">Şi, negăsindu-L, s-au întors la Ierusalim, căutându-L.</p>
    <p id="Luca-2-46" n="46">Iar după trei zile L-au aflat în templu, şezând în mijlocul învăţătorilor, ascultându-i şi întrebându-i.</p>
    <p id="Luca-2-47" n="47">Şi toţi care Îl auzeau se minunau de priceperea şi de răspunsurile Lui.</p>
    <p id="Luca-2-48" n="48">Şi văzându-L, rămaseră uimiţi, iar mama Lui a zis către El: Fiule, de ce ne-ai făcut nouă aşa? Iată, tatăl Tău şi eu Te-am căutat îngrijoraţi.</p>
    <p id="Luca-2-49" n="49">Şi El a zis către ei: De ce era să Mă căutaţi? Oare, nu ştiaţi că în cele ale Tatălui Meu trebuie să fiu?</p>
    <p id="Luca-2-50" n="50">Dar ei n-au înţeles cuvântul pe care l-a spus lor.</p>
    <p id="Luca-2-51" n="51">Şi a coborât cu ei şi a venit în Nazaret şi le era supus. Iar mama Lui păstra în inima ei toate aceste cuvinte.</p>
    <p id="Luca-2-52" n="52">Şi Iisus sporea cu înţelepciunea şi cu vârsta şi cu harul la Dumnezeu şi la oameni.</p>
  </div>
  <div id="Luca-3" type="capitol" n="3">
    <head>Predica lui Ioan Botezătorul. Mărturia lui despre Hristos.
Botezul şi spiţa neamului lui Iisus.</head>
    <p id="Luca-3-1" n="1">În al cincisprezecelea an al domniei Cezarului Tiberiu, pe când Ponţiu Pilat era procuratorul Iudeii, Irod, tetrarh al Galileii, Filip, fratele său, tetrarh al Itureii şi al ţinutului Trahonitidei, iar Lisanias, tetrarh al Abilenei,</p>
    <p id="Luca-3-2" n="2">În zilele arhiereilor Anna şi Caiafa, a fost cuvântul lui Dumnezeu către Ioan, fiul lui Zaharia, în pustie.</p>
    <p id="Luca-3-3" n="3">Şi a venit el în toată împrejurimea Iordanului, propovăduind botezul pocăinţei, spre iertarea păcatelor.</p>
    <p id="Luca-3-4" n="4">Precum este scris în cartea cuvintelor lui Isaia proorocul: "Este glasul celui ce strigă în pustie: Gătiţi calea Domnului, drepte faceţi cărările Lui.</p>
    <p id="Luca-3-5" n="5">Orice vale se va umple şi orice munte şi orice deal se va pleca; căile cele strâmbe se vor face drepte şi cele colţuroase, drumuri netede.</p>
    <p id="Luca-3-6" n="6">Şi toată făptura va vedea mântuirea lui Dumnezeu".</p>
    <p id="Luca-3-7" n="7">Deci zicea Ioan mulţimilor care veneau să se boteze de el: Pui de vipere, cine v-a arătat să fugiţi de mânia ce va să fie?</p>
    <p id="Luca-3-8" n="8">Faceţi, dar, roade vrednice de pocăinţă şi nu începeţi a zice în voi înşivă: Avem tată pe Avraam, căci vă spun că Dumnezeu poate şi din pietrele acestea să ridice fii lui Avraam.</p>
    <p id="Luca-3-9" n="9">Acum securea stă la rădăcina pomilor; deci orice pom care nu face roadă bună se taie şi se aruncă în foc.</p>
    <p id="Luca-3-10" n="10">Şi mulţimile îl întrebau, zicând: Ce să facem deci?</p>
    <p id="Luca-3-11" n="11">Răspunzând, Ioan le zicea: Cel ce are două haine să dea celui ce nu are şi cel ce are bucate să facă asemenea.</p>
    <p id="Luca-3-12" n="12">Şi au venit şi vameşii să se boteze şi i-au spus: Învăţătorule, noi ce să facem?</p>
    <p id="Luca-3-13" n="13">El le-a răspuns: Nu faceţi nimic mai mult peste ce vă este rânduit.</p>
    <p id="Luca-3-14" n="14">Şi îl întrebau şi ostaşii, zicând: Dar noi ce să facem? Şi le-a zis: Să nu asupriţi pe nimeni, nici să învinuiţi pe nedrept, şi să fiţi mulţumiţi cu solda voastră.</p>
    <p id="Luca-3-15" n="15">Iar poporul fiind în aşteptare şi întrebându-se toţi despre Ioan în cugetele lor: Nu cumva el este Hristosul?</p>
    <p id="Luca-3-16" n="16">A răspuns Ioan tuturor, zicând: Eu vă botez cu apă, dar vine Cel ce este mai tare decât mine, Căruia nu sunt vrednic să-I dezleg cureaua încălţămintelor. El vă va boteza cu Duh Sfânt şi cu foc,</p>
    <p id="Luca-3-17" n="17">A Cărui lopată este în mâna Lui, ca să cureţe aria şi să adune grâul în jitniţa Sa, iar pleava o va arde cu foc nestins.</p>
    <p id="Luca-3-18" n="18">Încă şi alte multe îndemnând, propovăduia poporului vestea cea bună.</p>
    <p id="Luca-3-19" n="19">Iar Irod tetrarhul, mustrat fiind de el pentru Irodiada, femeia lui Filip, fratele său, şi pentru toate relele pe care le-a făcut Irod,</p>
    <p id="Luca-3-20" n="20">A adăugat la toate şi aceasta, încât a închis pe Ioan în temniţă.</p>
    <p id="Luca-3-21" n="21">Şi după ce s-a botezat tot poporul, botezându-Se şi Iisus şi rugându-Se, s-a deschis cerul,</p>
    <p id="Luca-3-22" n="22">Şi S-a coborât Duhul Sfânt peste El, în chip trupesc, ca un porumbel, şi s-a făcut glas din cer: Tu eşti Fiul Meu cel iubit, întru Tine am binevoit.</p>
    <p id="Luca-3-23" n="23">Şi Iisus Însuşi era ca de treizeci de ani când a început (să propovăduiască), fiind, precum se socotea, fiu al lui Iosif, care era fiul lui Eli,</p>
    <p id="Luca-3-24" n="24">Fiul lui Matat, fiul lui Levi, fiul lui Melhi, fiul lui Ianai, fiul lui Iosif,</p>
    <p id="Luca-3-25" n="25">Fiul lui Matatia, fiul lui Amos, fiul lui Naum, fiul lui Esli, fiul lui Nagai,</p>
    <p id="Luca-3-26" n="26">Fiul lui Iosua, fiul lui Matatia, fiul lui Semein, fiul lui Ioseh, fiul lui Ioda,</p>
    <p id="Luca-3-27" n="27">Fiul lui Ioanan, fiul lui Resa, fiul lui Zorobabel, fiul lui Salatiel, fiul lui Neri,</p>
    <p id="Luca-3-28" n="28">Fiul lui Melhi, fiul lui Adi, fiul lui Cosam, fiul lui Elmadam, fiul lui Er,</p>
    <p id="Luca-3-29" n="29">Fiul lui Iosua, fiul lui Eliezer, fiul lui Lorim, fiul lui Matat, fiul lui Levi,</p>
    <p id="Luca-3-30" n="30">Fiul lui Simeon, fiul lui Iuda, fiul lui Iosif, fiul lui Ionam, fiul lui Eliachim,</p>
    <p id="Luca-3-31" n="31">Fiul lui Melea, fiul lui Mena, fiul lui Matata, fiul lui Natan, fiul lui David,</p>
    <p id="Luca-3-32" n="32">Fiul lui Iesei, fiul lui Iobed, fiul lui Booz, fiul lui Sala, fiul lui Naason,</p>
    <p id="Luca-3-33" n="33">Fiul Aminadav, fiul lui Admin, fiul lui Arni, fiul lui Esrom, fiul lui Fares, fiul lui Iuda.</p>
    <p id="Luca-3-34" n="34">Fiul lui Iacov, fiul lui Isaac, fiul lui Avraam, fiul lui Tara, fiul lui Nahor,</p>
    <p id="Luca-3-35" n="35">Fiul lui Serug, fiul lui Ragav, fiul lui Falec, fiul lui Eber, fiul lui Sala,</p>
    <p id="Luca-3-36" n="36">Fiul lui Cainam, fiul lui Arfaxad, fiul lui Sim, fiul lui Noe, fiul lui Lameh,</p>
    <p id="Luca-3-37" n="37">Fiul lui Matusala, fiul lui Enoh, fiul Iaret, fiul lui Maleleil, fiul lui Cainam,</p>
    <p id="Luca-3-38" n="38">Fiul lui Enos, fiul lui Set, fiul lui Adam, fiul lui Dumnezeu.</p>
  </div>
  <div id="Luca-4" type="capitol" n="4">
    <head>Ispita de pe muntele Carantaniei. Iisus începe să predice în
Capernaum şi în Nazaret, vindecă pe soacra lui Petru şi pe
alţii.</head>
    <p id="Luca-4-1" n="1">Iar Iisus, plin de Duhul Sfânt, S-a întors de la Iordan şi a fost dus de Duhul în pustie,</p>
    <p id="Luca-4-2" n="2">Timp de patruzeci de zile, fiind ispitit de diavolul. Şi în aceste zile nu a mâncat nimic; şi, sfârşindu-se ele, a flămânzit.</p>
    <p id="Luca-4-3" n="3">Şi I-a spus diavolul: Dacă eşti Fiul lui Dumnezeu, zi acestei pietre să se facă pâine.</p>
    <p id="Luca-4-4" n="4">Şi a răspuns Iisus către el: Scris este că nu numai cu pâine va trăi omul, ci cu orice cuvânt al lui Dumnezeu.</p>
    <p id="Luca-4-5" n="5">Şi suindu-L diavolul pe un munte înalt, I-a arătat într-o clipă toate împărăţiile lumii.</p>
    <p id="Luca-4-6" n="6">Şi I-a zis diavolul: Ţie îţi voi da toată stăpânirea aceasta şi strălucirea lor, căci mi-a fost dată mie şi eu o dau cui voiesc;</p>
    <p id="Luca-4-7" n="7">Deci dacă Tu Te vei închina înaintea mea, toată va fi a Ta.</p>
    <p id="Luca-4-8" n="8">Şi răspunzând, Iisus i-a zis: Mergi înapoia Mea, satano, căci scris este: "Domnului Dumnezeului tău să te închini şi numai Lui Unuia să-I slujeşti".</p>
    <p id="Luca-4-9" n="9">Şi L-a dus în Ierusalim şi L-a aşezat pe aripa templului şi I-a zis: Dacă eşti Fiul lui Dumnezeu, aruncă-Te de aici jos;</p>
    <p id="Luca-4-10" n="10">Căci scris este: "Că îngerilor Săi va porunci pentru Tine, ca să Te păzească";</p>
    <p id="Luca-4-11" n="11">Şi te vor ridica pe mâini, ca nu cumva să loveşti de piatră piciorul Tău.</p>
    <p id="Luca-4-12" n="12">Şi răspunzând, Iisus i-a zis: S-a spus: "Să nu ispiteşti pe Domnul Dumnezeul tău".</p>
    <p id="Luca-4-13" n="13">Şi diavolul, sfârşind toată ispita, s-a îndepărtat de la El, până la o vreme.</p>
    <p id="Luca-4-14" n="14">Şi S-a întors Iisus în puterea Duhului în Galileea şi a ieşit vestea despre El în toată împrejurimea.</p>
    <p id="Luca-4-15" n="15">Şi învăţa în sinagogile lor, slăvit fiind de toţi.</p>
    <p id="Luca-4-16" n="16">Şi a venit în Nazaret, unde fusese crescut, şi, după obiceiul Său, a intrat în ziua sâmbetei în sinagogă şi S-a sculat să citească.</p>
    <p id="Luca-4-17" n="17">Şi I s-a dat cartea proorocului Isaia. Şi, deschizând El cartea, a găsit locul unde era scris:</p>
    <p id="Luca-4-18" n="18">"Duhul Domnului este peste Mine, pentru care M-a uns să binevestesc săracilor; M-a trimis să vindec pe cei zdrobiţi cu inima; să propovăduiesc robilor dezrobirea şi celor orbi vederea; să slobozesc pe cei apăsaţi,</p>
    <p id="Luca-4-19" n="19">Şi să vestesc anul plăcut Domnului".</p>
    <p id="Luca-4-20" n="20">Şi închizând cartea şi dând-o slujitorului, a şezut, iar ochii tuturor erau aţintiţi asupra Lui.</p>
    <p id="Luca-4-21" n="21">Şi El a început a zice către ei: Astăzi s-a împlinit Scriptura aceasta în urechile voastre.</p>
    <p id="Luca-4-22" n="22">Şi toţi Îl încuviinţau şi se mirau de cuvintele harului care ieşeau din gura Lui şi ziceau: Nu este, oare, Acesta fiul lui Iosif?</p>
    <p id="Luca-4-23" n="23">Şi El le-a zis: Cu adevărat Îmi veţi spune această pildă: Doctore, vindecă-te pe tine însuţi! Câte am auzit că s-au făcut în Capernaum, fă şi aici în patria Ta.</p>
    <p id="Luca-4-24" n="24">Şi le-a zis: Adevărat zic vouă că nici un prooroc nu este bine primit în patria sa.</p>
    <p id="Luca-4-25" n="25">Şi adevărat vă spun că multe văduve erau în zilele lui Ilie, în Israel, când s-a închis cerul trei ani şi şase luni, încât a fost foamete mare peste tot pământul.</p>
    <p id="Luca-4-26" n="26">Şi la nici una dintre ele n-a fost trimis Ilie, decât la Sarepta Sidonului, la o femeie văduvă.</p>
    <p id="Luca-4-27" n="27">Şi mulţi leproşi erau în Israel în zilele proorocului Elisei, dar nici unul dintre ei nu s-a curăţat, decât Neeman Sirianul.</p>
    <p id="Luca-4-28" n="28">Şi toţi, în sinagogă, auzind acestea, s-au umplut de mânie.</p>
    <p id="Luca-4-29" n="29">Şi sculându-se, L-au scos afară din cetate şi L-au dus pe sprânceana muntelui, pe care era zidită cetatea lor, ca să-L arunce în prăpastie;</p>
    <p id="Luca-4-30" n="30">Iar El, trecând prin mijlocul lor, S-a dus.</p>
    <p id="Luca-4-31" n="31">Şi S-a coborât la Capernaum, cetate a Galileii, şi îi învăţa sâmbăta.</p>
    <p id="Luca-4-32" n="32">Şi erau uimiţi de învăţătura Lui, căci cuvântul Lui era cu putere.</p>
    <p id="Luca-4-33" n="33">Iar în sinagogă era un om, având duh de demon necurat, şi a strigat cu glas tare:</p>
    <p id="Luca-4-34" n="34">Lasă! Ce ai cu noi, Iisuse Nazarinene? Ai venit ca să ne pierzi? Te ştim cine eşti: Sfântul lui Dumnezeu.</p>
    <p id="Luca-4-35" n="35">Şi l-a certat Iisus, zicând: Taci şi ieşi din el. Iar demonul, aruncându-l în mijlocul sinagogii, a ieşit din el, cu nimic vătămându-l.</p>
    <p id="Luca-4-36" n="36">Şi frică li s-a făcut tuturor şi spuneau unii către alţii, zicând: Ce este acest cuvânt? Că porunceşte duhurilor necurate, cu stăpânire şi cu putere, şi ele ies.</p>
    <p id="Luca-4-37" n="37">Şi a ieşit vestea despre El în tot locul din împrejurimi.</p>
    <p id="Luca-4-38" n="38">Şi sculându-Se din sinagogă, a intrat în casa lui Simon. Iar soacra lui Simon era prinsă de friguri rele şi L-au rugat pentru ea.</p>
    <p id="Luca-4-39" n="39">Şi El, plecându-Se asupra ei, a certat frigurile şi frigurile au lăsat-o. Iar ea, îndată sculându-se, le slujea;</p>
    <p id="Luca-4-40" n="40">Dar apunând soarele, toţi câţi aveau bolnavi de felurite boli îi aduceau la El; iar El, punându-Şi mâinile pe fiecare dintre ei, îi făcea sănătoşi.</p>
    <p id="Luca-4-41" n="41">Din mulţi ieşeau şi demoni, care strigau şi ziceau: Tu eşti Fiul lui Dumnezeu. Dar El, certându-i, nu-i lăsa să vorbească acestea, că ştiau că El este Hristosul.</p>
    <p id="Luca-4-42" n="42">Iar făcându-se ziuă, a ieşit şi S-a dus într-un loc pustiu; şi mulţimile Îl căutau şi au venit până la El, şi-L ţineau ca să nu plece de la ei.</p>
    <p id="Luca-4-43" n="43">Şi El a zis către ei: Trebuie să binevestesc împărăţia lui Dumnezeu şi altor cetăţi, fiindcă pentru aceasta am fost trimis.</p>
    <p id="Luca-4-44" n="44">Şi propovăduia în sinagogile Galileii.</p>
  </div>
  <div id="Luca-5" type="capitol" n="5">
    <head>Pescuirea minunată. Vindecarea unui lepros şi a unui slăbănog.
Chemarea lui Levi. Despre post.</head>
    <p id="Luca-5-1" n="1">Pe când mulţimea Îl îmbulzea, ca să asculte cuvântul lui Dumnezeu, şi El şedea lângă lacul Ghenizaret,</p>
    <p id="Luca-5-2" n="2">A văzut două corăbii oprite lângă ţărm, iar pescarii, coborând din ele, spălau mrejele.</p>
    <p id="Luca-5-3" n="3">Şi urcându-Se într-una din corăbii care era a lui Simon, l-a rugat s-o depărteze puţin de la uscat. Şi şezând în corabie, învăţa, din ea, mulţimile.</p>
    <p id="Luca-5-4" n="4">Iar când a încetat de a vorbi, i-a zis lui Simon: Mână la adânc, şi lăsaţi în jos mrejele voastre, ca să pescuiţi.</p>
    <p id="Luca-5-5" n="5">Şi, răspunzând, Simon a zis: Învăţătorule, toată noaptea ne-am trudit şi nimic nu am prins, dar, după cuvântul Tău, voi arunca mrejele.</p>
    <p id="Luca-5-6" n="6">Şi făcând ei aceasta, au prins mulţime mare de peşte, că li se rupeau mrejele.</p>
    <p id="Luca-5-7" n="7">Şi au făcut semn celor care erau în cealaltă corabie, să vină să le ajute. Şi au venit şi au umplut amândouă corăbiile, încât erau gata să se afunde,</p>
    <p id="Luca-5-8" n="8">Iar Simon Petru, văzând aceasta, a căzut la genunchii lui Iisus, zicând: Ieşi de la mine, Doamne, că sunt om păcătos.</p>
    <p id="Luca-5-9" n="9">Căci spaima îl cuprinsese pe el şi pe toţi cei ce erau cu el, pentru pescuitul peştilor pe care îi prinseseră.</p>
    <p id="Luca-5-10" n="10">Tot aşa şi pe Iacov şi pe Ioan, fiii lui Zevedeu, care erau împreună cu Simon. Şi a zis Iisus către Simon: Nu te teme; de acum înainte vei fi pescar de oameni.</p>
    <p id="Luca-5-11" n="11">Şi trăgând corăbiile la ţărm, au lăsat totul şi au mers după El.</p>
    <p id="Luca-5-12" n="12">Şi pe când erau într-una din cetăţi, iată un om plin de lepră; văzând pe Iisus, a căzut cu faţa la pământ şi I s-a rugat zicând: Doamne, dacă voieşti, poţi să mă curăţeşti.</p>
    <p id="Luca-5-13" n="13">Şi întinzând El mâna, S-a atins de lepros, zicând: Voiesc, fii curăţat! Şi îndată s-a dus lepra de pe el.</p>
    <p id="Luca-5-14" n="14">Iar Iisus i-a poruncit să nu spună nimănui, ci, mergând, arată-te preotului şi, pentru curăţirea ta, du jertfa, precum a orânduit Moise, spre mărturie lor.</p>
    <p id="Luca-5-15" n="15">Dar şi mai mult străbătea vorba despre El şi mulţimi multe se adunau, ca să asculte şi să se vindece de bolile lor.</p>
    <p id="Luca-5-16" n="16">Iar El Se retrăgea în locuri pustii şi Se ruga.</p>
    <p id="Luca-5-17" n="17">Şi într-una din zile Iisus învăţa şi de faţă şedeau farisei şi învăţători ai Legii, veniţi din toate satele Galileii, din Iudeea şi din Ierusalim. Şi puterea Domnului se arăta în tămăduiri.</p>
    <p id="Luca-5-18" n="18">Şi iată nişte bărbaţi aduceau pe pat un om care era slăbănog şi căutau să-l ducă înăuntru şi să-l pună înaintea Lui;</p>
    <p id="Luca-5-19" n="19">Dar negăsind pe unde să-l ducă, din pricina mulţimii, s-au suit pe acoperiş şi, printre cărămizi, l-au lăsat cu patul în mijloc, înaintea lui Iisus.</p>
    <p id="Luca-5-20" n="20">Şi văzând credinţa lor, El le-a zis: Omule, iertate îţi sunt păcatele tale.</p>
    <p id="Luca-5-21" n="21">Iar fariseii şi cărturarii au început să cârtească, zicând: Cine este Acesta care grăieşte hule? Cine poate să ierte păcatele decât unul Dumnezeu?</p>
    <p id="Luca-5-22" n="22">Iar Iisus, cunoscând gândurile lor, răspunzând a zis către ei: Ce cugetaţi în inimile voastre?</p>
    <p id="Luca-5-23" n="23">Ce este mai uşor? A zice: Iertate sunt păcatele tale, sau a zice: Scoală şi umblă?</p>
    <p id="Luca-5-24" n="24">Iar ca să ştiţi că Fiul Omului are pe pământ putere să ierte păcatele, a zis slăbănogului: Ţie îţi zic: Scoală-te, ia patul tău şi mergi la casa ta.</p>
    <p id="Luca-5-25" n="25">Şi îndată, ridicându-se înaintea lor, luând patul pe care zăcuse, s-a dus la casa sa, slăvind pe Dumnezeu.</p>
    <p id="Luca-5-26" n="26">Şi uimire i-a cuprins pe toţi şi slăveau pe Dumnezeu şi, plini de frică, ziceau: Am văzut astăzi lucruri minunate.</p>
    <p id="Luca-5-27" n="27">Şi după aceasta a ieşit şi a văzut un vameş, cu numele Levi, care şedea la vamă, şi i-a zis: Vino după Mine.</p>
    <p id="Luca-5-28" n="28">Şi, lăsând toate, el s-a sculat şi a mers după El.</p>
    <p id="Luca-5-29" n="29">Şi I-a făcut Levi un ospăţ mare în casa sa. Şi era mulţime multă de vameşi şi de alţii care şedeau cu ei la masă.</p>
    <p id="Luca-5-30" n="30">Dar fariseii şi cărturarii lor murmurau către ucenicii Lui, zicând: De ce mâncaţi şi beţi împreună cu vameşii şi cu păcătoşii?</p>
    <p id="Luca-5-31" n="31">Şi Iisus, răspunzând, a zis către ei: N-au trebuinţă de doctor cei sănătoşi, ci cei bolnavi.</p>
    <p id="Luca-5-32" n="32">N-am venit să chem pe drepţi, ci pe păcătoşi la pocăinţă.</p>
    <p id="Luca-5-33" n="33">Iar ei au zis către El: Ucenicii lui Ioan postesc adesea şi fac rugăciuni, de asemenea şi ai fariseilor, iar ai Tăi mănâncă şi beau.</p>
    <p id="Luca-5-34" n="34">Iar Iisus a zis către ei: Puteţi, oare, să faceţi pe fiii nunţii să postească, cât timp Mirele este cu ei?</p>
    <p id="Luca-5-35" n="35">Dar vor veni zile când Mirele se va lua de la ei; atunci vor posti în acele zile.</p>
    <p id="Luca-5-36" n="36">Le-a spus lor şi o pildă: Nimeni, rupând petic de la haină nouă, nu-l pune la haină veche, altfel rupe haina cea nouă, iar peticul luat din ea nu se potriveşte la cea veche.</p>
    <p id="Luca-5-37" n="37">Şi nimeni nu pune vin nou în burdufuri vechi, altfel vinul nou va sparge burdufurile; şi se varsă şi vinul şi se strică şi burdufurile.</p>
    <p id="Luca-5-38" n="38">Ci vinul nou trebuie pus în burdufuri noi şi împreună se vor păstra.</p>
    <p id="Luca-5-39" n="39">Şi nimeni, bând vin vechi, nu voieşte de cel nou, căci zice: E mai bun cel vechi.</p>
  </div>
  <div id="Luca-6" type="capitol" n="6">
    <head>Ucenicii smulg spice sâmbăta. Vindecarea unui om cu mâna uscată,
sâmbăta. Alegerea celor doisprezece apostoli. Predica de pe
munte.</head>
    <p id="Luca-6-1" n="1">Într-o sâmbătă, a doua după Paşti, Iisus mergea prin semănături şi ucenicii Lui smulgeau spice, le frecau cu mâinile şi mâncau.</p>
    <p id="Luca-6-2" n="2">Dar unii dintre farisei au zis: De ce faceţi ce nu se cade a face sâmbăta?</p>
    <p id="Luca-6-3" n="3">Şi Iisus, răspunzând, a zis către ei: Oare n-aţi citit ce a făcut David, când a flămânzit el şi cei ce erau cu el?</p>
    <p id="Luca-6-4" n="4">Cum a intrat în casa lui Dumnezeu şi a luat pâinile punerii înainte şi a mâncat şi a dat şi însoţitorilor săi, din ele, pe care nu se cuvine să le mănânce decât numai preoţii?</p>
    <p id="Luca-6-5" n="5">Şi le zicea: Fiul Omului este Domn şi al sâmbetei.</p>
    <p id="Luca-6-6" n="6">Iar în altă sâmbătă, a intrat El în sinagogă şi învăţa. Şi era acolo un om a cărui mână dreaptă era uscată.</p>
    <p id="Luca-6-7" n="7">Dar cărturarii şi fariseii Îl pândeau de-l va vindeca sâmbăta, ca să-I găsească vină.</p>
    <p id="Luca-6-8" n="8">Însă El ştia gândurile lor şi a zis omului care avea mâna uscată: Scoală-te şi stai la mijloc. El s-a sculat şi a stat.</p>
    <p id="Luca-6-9" n="9">Atunci Iisus a zis către ei: Vă întreb pe voi, ce se cade sâmbăta: a face bine sau a face rău? A scăpa un suflet sau a-l pierde?</p>
    <p id="Luca-6-10" n="10">Şi privind împrejur pe toţi aceştia, i-a zis: Întinde mâna ta. Iar el a făcut aşa şi mâna lui s-a făcut sănătoasă, ca şi cealaltă.</p>
    <p id="Luca-6-11" n="11">Ei însă s-au umplut de mânie şi vorbeau unii cu alţii ce să facă cu Iisus.</p>
    <p id="Luca-6-12" n="12">Şi în zilele acelea, Iisus a ieşit la munte ca să Se roage şi a petrecut noaptea în rugăciune către Dumnezeu.</p>
    <p id="Luca-6-13" n="13">Şi când s-a făcut ziuă, a chemat la Sine pe ucenicii Săi şi a ales dintre ei doisprezece, pe care i-a numit Apostoli.</p>
    <p id="Luca-6-14" n="14">Pe Simon, căruia i-a zis Petru, şi pe Andrei, fratele lui, şi pe Iacov, şi pe Ioan, şi pe Filip, şi pe Vartolomeu,</p>
    <p id="Luca-6-15" n="15">Şi pe Matei, şi pe Toma, şi pe Iacov al lui Alfeu şi pe Simon numit Zilotul,</p>
    <p id="Luca-6-16" n="16">Şi pe Iuda al lui Iacov şi pe Iuda Iscarioteanul, care s-a făcut trădător.</p>
    <p id="Luca-6-17" n="17">Şi coborând împreună cu ei, a stat în loc şes, El şi mulţime multă de ucenici ai Săi şi mulţime mare de popor din toată Iudeea, din Ierusalim şi de pe ţărmul Tirului şi al Sidonului, care veniseră ca să-L asculte şi să se vindece de bolile lor.</p>
    <p id="Luca-6-18" n="18">Şi cei chinuiţi de duhuri necurate se vindecau.</p>
    <p id="Luca-6-19" n="19">Şi toată mulţimea căuta să se atingă de El că putere ieşea din El şi-i vindeca pe toţi.</p>
    <p id="Luca-6-20" n="20">Şi El, ridicându-Şi ochii spre ucenicii Săi, zicea: Fericiţi voi cei săraci, că a voastră este împărăţia lui Dumnezeu.</p>
    <p id="Luca-6-21" n="21">Fericiţi voi care flămânziţi acum, că vă veţi sătura. Fericiţi cei ce plângeţi acum, că veţi râde.</p>
    <p id="Luca-6-22" n="22">Fericiţi veţi fi când oamenii vă vor urî pe voi şi vă vor izgoni dintre ei, şi vă vor batjocori şi vor lepăda numele voastre ca rău din pricina Fiului Omului.</p>
    <p id="Luca-6-23" n="23">Bucuraţi-vă în ziua aceea şi vă veseliţi, că, iată, plata voastră multă este în cer; pentru că tot aşa făceau proorocilor părinţii lor.</p>
    <p id="Luca-6-24" n="24">Dar vai vouă bogaţilor, că vă luaţi pe pământ mângâierea voastră.</p>
    <p id="Luca-6-25" n="25">Vai vouă celor ce sunteţi sătui acum, că veţi flămânzi. Vai vouă celor ce astăzi râdeţi, că veţi plânge şi vă veţi tângui.</p>
    <p id="Luca-6-26" n="26">Vai vouă când toţi oamenii vă vor vorbi de bine. Căci tot aşa făceau proorocilor mincinoşi părinţii lor.</p>
    <p id="Luca-6-27" n="27">Iar vouă celor ce ascultaţi vă spun: Iubiţi pe vrăjmaşii voştri, faceţi bine celor ce vă urăsc pe voi;</p>
    <p id="Luca-6-28" n="28">Binecuvântaţi pe cei ce vă blestemă, rugaţi-vă pentru cei ce vă fac necazuri.</p>
    <p id="Luca-6-29" n="29">Celui ce te loveşte peste obraz, întoarce-i şi pe celălalt; pe cel ce-ţi ia haina, nu-l împiedica să-ţi ia şi cămaşa;</p>
    <p id="Luca-6-30" n="30">Oricui îţi cere, dă-i; şi de la cel care ia lucrurile tale, nu cere înapoi.</p>
    <p id="Luca-6-31" n="31">Şi precum voiţi să vă facă vouă oamenii, faceţi-le şi voi asemenea;</p>
    <p id="Luca-6-32" n="32">Şi dacă iubiţi pe cei ce vă iubesc, ce răsplată puteţi avea? Căci şi păcătoşii iubesc pe cei ce îi iubesc pe ei.</p>
    <p id="Luca-6-33" n="33">Şi dacă faceţi bine celor ce vă fac vouă bine, ce mulţumire puteţi avea? Că şi păcătoşii acelaşi lucru fac.</p>
    <p id="Luca-6-34" n="34">Şi dacă daţi împrumut celor de la care nădăjduiţi să luaţi înapoi, ce mulţumire puteţi avea? Că şi păcătoşii dau cu împrumut păcătoşilor, ca să primească înapoi întocmai.</p>
    <p id="Luca-6-35" n="35">Ci iubiţi pe vrăjmaşii voştri şi faceţi bine şi daţi cu împrumut, fără să nădăjduiţi nimic în schimb, şi răsplata voastră va fi multă şi veţi fi fiii Celui Preaînalt, că El este bun cu cei nemulţumitori şi răi.</p>
    <p id="Luca-6-36" n="36">Fiţi milostivi, precum şi Tatăl vostru este milostiv.</p>
    <p id="Luca-6-37" n="37">Nu judecaţi şi nu veţi fi judecaţi; nu osândiţi şi nu veţi fi osândiţi; iertaţi şi veţi fi iertaţi.</p>
    <p id="Luca-6-38" n="38">Daţi şi se va da. Turna-vor în sânul vostru o măsură bună, îndesată, clătinată şi cu vârf, căci cu ce măsură veţi măsura, cu aceeaşi vi se va măsura.</p>
    <p id="Luca-6-39" n="39">Şi le-a spus şi pildă: Poate orb pe orb să călăuzească? Nu vor cădea amândoi în groapă?</p>
    <p id="Luca-6-40" n="40">Nu este ucenic mai presus decât învăţătorul său; dar orice ucenic desăvârşit va fi ca învăţătorul său.</p>
    <p id="Luca-6-41" n="41">De ce vezi paiul din ochiul fratelui tău, iar bârna din ochiul tău nu o iei în seamă?</p>
    <p id="Luca-6-42" n="42">Sau cum poţi să zici fratelui tău: Frate, lasă să scot paiul din ochiul tău, nevăzând bârna care este în ochiul tău? Făţarnice, scoate mai întâi bârna din ochiul tău şi atunci vei vedea să scoţi paiul din ochiul fratelui tău.</p>
    <p id="Luca-6-43" n="43">Căci nu este pom bun care să facă roade rele şi, iarăşi, nici pom rău care să facă roade bune.</p>
    <p id="Luca-6-44" n="44">Căci fiecare pom se cunoaşte după roadele lui. Că nu se adună smochine din mărăcini şi nici nu se culeg struguri din spini.</p>
    <p id="Luca-6-45" n="45">Omul bun, din vistieria cea bună a inimii sale, scoate cele bune, pe când omul rău, din vistieria cea rea a inimii lui, scoate cele rele. Căci din prisosul inimii grăieşte gura lui.</p>
    <p id="Luca-6-46" n="46">Şi pentru ce Mă chemaţi: Doamne, Doamne, şi nu faceţi ce vă spun?</p>
    <p id="Luca-6-47" n="47">Oricine vine la Mine şi aude cuvintele Mele şi le face, vă voi arăta cu cine se aseamănă:</p>
    <p id="Luca-6-48" n="48">Asemenea este unui om care, zidindu-şi casă, a săpat, a adâncit şi i-a pus temelia pe piatră, şi venind apele mari şi puhoiul izbind în casa aceea, n-a putut s-o clintească, fiindcă era bine clădită pe piatră.</p>
    <p id="Luca-6-49" n="49">Iar cel ce aude, dar nu face, este asemenea omului care şi-a zidit casa pe pământ fără temelie, şi izbind în ea puhoiul de ape, îndată a căzut şi prăbuşirea acelei case a fost mare.</p>
  </div>
  <div id="Luca-7" type="capitol" n="7">
    <head>Vindecarea slugii unui sutaş. Vindecarea tânărului din Nain.
Trimişii lui Ioan Botezătorul. Ungerea lui Iisus de către femeia
păcătoasă.</head>
    <p id="Luca-7-1" n="1">Şi după ce a sfârşit toate aceste cuvinte ale Sale în auzul poporului, a intrat în Capernaum.</p>
    <p id="Luca-7-2" n="2">Iar sluga unui sutaş, care era la el în cinste, fiind bolnavă era să moară.</p>
    <p id="Luca-7-3" n="3">Şi auzind despre Iisus, a trimis la El bătrâni ai iudeilor, rugându-L să vină şi să vindece pe sluga lui.</p>
    <p id="Luca-7-4" n="4">Iar ei, venind la Iisus, L-au rugat stăruitor, zicând: Vrednic este să-i faci lui aceasta,</p>
    <p id="Luca-7-5" n="5">Căci iubeşte neamul nostru şi el ne-a zidit sinagoga.</p>
    <p id="Luca-7-6" n="6">Iar Iisus mergea cu ei. Şi nefiind El acum departe de casă, a trimis la El prieteni, zicându-I: Doamne, nu Te osteni, că nu sunt vrednic ca să intri sub acoperământul meu.</p>
    <p id="Luca-7-7" n="7">De aceea nici pe mine nu m-am socotit vrednic să vin la Tine. Ci spune cu cuvântul şi se va vindeca sluga mea.</p>
    <p id="Luca-7-8" n="8">Căci şi eu sunt om pus sub stăpânire, având sub mine ostaşi, şi zic acestuia: Du-te, şi se duce, şi altuia: Vino, şi vine, şi slugii mele: Fă aceasta, şi face.</p>
    <p id="Luca-7-9" n="9">Iar Iisus, auzind acestea, S-a minunat de el şi, întorcându-Se, a zis mulţimii care venea după El: Zic vouă că nici în Israel n-am aflat atâta credinţă;</p>
    <p id="Luca-7-10" n="10">Şi întorcându-se cei trimişi acasă, au găsit sluga sănătoasă.</p>
    <p id="Luca-7-11" n="11">Şi după aceea, S-a dus într-o cetate numită Nain şi cu El împreună mergeau ucenicii Lui şi multă mulţime.</p>
    <p id="Luca-7-12" n="12">Iar când S-a apropiat de poarta cetăţii, iată scoteau un mort, singurul copil al mamei sale, şi ea era văduvă, şi mulţime mare din cetate era cu ea.</p>
    <p id="Luca-7-13" n="13">Şi, văzând-o Domnul, I s-a făcut milă de ea şi i-a zis: Nu plânge!</p>
    <p id="Luca-7-14" n="14">Şi apropiindu-Se, S-a atins de sicriu, iar cei ce-l duceau s-au oprit. Şi a zis: Tinere, ţie îţi zic, scoală-te.</p>
    <p id="Luca-7-15" n="15">Şi s-a ridicat mortul şi a început să vorbească, şi l-a dat mamei lui.</p>
    <p id="Luca-7-16" n="16">Şi frică i-a cuprins pe toţi şi slăveau pe Dumnezeu, zicând: Prooroc mare s-a ridicat între noi şi Dumnezeu a cercetat pe poporul Său.</p>
    <p id="Luca-7-17" n="17">Şi a ieşit cuvântul acesta despre El în toată Iudeea şi în toată împrejurimea.</p>
    <p id="Luca-7-18" n="18">Şi au vestit lui Ioan ucenicii lui de toate acestea.</p>
    <p id="Luca-7-19" n="19">Şi chemând la sine pe doi dintre ucenicii săi, Ioan i-a trimis către Domnul, zicând: Tu eşti Cel ce va să vină sau să aşteptăm pe altul?</p>
    <p id="Luca-7-20" n="20">Şi ajungând la El, bărbaţii au zis: Ioan Botezătorul ne-a trimis la Tine, zicând: Tu eşti Cel ce va să vină sau să aşteptăm pe altul?</p>
    <p id="Luca-7-21" n="21">Şi în acel ceas El a vindecat pe mulţi de boli şi de răni şi de duhuri rele şi multor orbi le-a dăruit vederea.</p>
    <p id="Luca-7-22" n="22">Şi răspunzând, le-a zis: Mergeţi şi spuneţi lui Ioan cele ce aţi văzut şi cele ce aţi auzit: Orbii văd, şchiopii umblă, leproşii se curăţesc, surzii aud, morţii înviază şi săracilor li se binevesteşte.</p>
    <p id="Luca-7-23" n="23">Şi fericit este acela care nu se va sminti întru Mine.</p>
    <p id="Luca-7-24" n="24">Iar, după ce trimişii lui Ioan au plecat, El a început să vorbească mulţimilor despre Ioan: Ce aţi ieşit să priviţi, în pustie? Oare trestie clătinată de vânt?</p>
    <p id="Luca-7-25" n="25">Dar ce aţi ieşit să vedeţi? Oare om îmbrăcat în haine moi? Iată, cei ce poartă haine scumpe şi petrec în desfătare sunt în casele regilor.</p>
    <p id="Luca-7-26" n="26">Dar ce-aţi ieşit să vedeţi? Oare prooroc? Da! Zic vouă: şi mai mult decât un prooroc.</p>
    <p id="Luca-7-27" n="27">Acesta este cel despre care s-a scris: "Iată trimit înaintea feţei Tale pe îngerul Meu care va găti calea Ta, înaintea Ta".</p>
    <p id="Luca-7-28" n="28">Zic vouă: Între cei născuţi din femei, nimeni nu este mai mare decât Ioan; dar cel mai mic în împărăţia lui Dumnezeu este mai mare decât el.</p>
    <p id="Luca-7-29" n="29">Şi tot poporul auzind, şi vameşii s-au încredinţat de dreptatea lui Dumnezeu, botezându-se cu botezul lui Ioan.</p>
    <p id="Luca-7-30" n="30">Iar fariseii şi învăţătorii de lege au călcat voia lui Dumnezeu în ei înşişi, nebotezându-se de el.</p>
    <p id="Luca-7-31" n="31">Cu cine voi asemăna pe oamenii acestui neam? Şi cu cine sunt ei asemenea?</p>
    <p id="Luca-7-32" n="32">Sunt asemenea copiilor care şed în piaţă şi strigă unii către alţii, zicând: V-am cântat din fluier şi n-aţi jucat; v-am cântat de jale şi n-aţi plâns.</p>
    <p id="Luca-7-33" n="33">Căci a venit Ioan Botezătorul, nemâncând pâine şi negustând vin, şi ziceţi: Are demon!</p>
    <p id="Luca-7-34" n="34">A venit şi Fiul Omului, mâncând şi bând, şi ziceţi: Iată un om mâncăcios şi băutor de vin, prieten al vameşilor şi al păcătoşilor!</p>
    <p id="Luca-7-35" n="35">Dar Înţelepciunea a fost găsită dreaptă de către toţi fiii ei.</p>
    <p id="Luca-7-36" n="36">Unul din farisei L-a rugat pe Iisus să mănânce cu el. Şi intrând în casa fariseului, a şezut la masă.</p>
    <p id="Luca-7-37" n="37">Şi iată era în cetate o femeie păcătoasă şi, aflând că şade la masă, în casa fariseului, a adus un alabastru cu mir.</p>
    <p id="Luca-7-38" n="38">Şi, stând la spate, lângă picioarele Lui, plângând, a început să ude cu lacrimi picioarele Lui, şi cu părul capului ei le ştergea. Şi săruta picioarele Lui şi le ungea cu mir.</p>
    <p id="Luca-7-39" n="39">Şi văzând, fariseul, care-L chemase, a zis în sine: Acesta, de-ar fi prooroc, ar şti cine e şi ce fel e femeia care se atinge de El, că este păcătoasă.</p>
    <p id="Luca-7-40" n="40">Şi răspunzând, Iisus a zis către el: Simone, am să-ţi spun ceva. Învăţătorule, spune, zise el.</p>
    <p id="Luca-7-41" n="41">Un cămătar avea doi datornici. Unul era dator cu cinci sute de dinari, iar celălalt cu cincizeci.</p>
    <p id="Luca-7-42" n="42">Dar, neavând ei cu ce să plătească, i-a iertat pe amândoi. Deci, care dintre ei îl va iubi mai mult?</p>
    <p id="Luca-7-43" n="43">Simon, răspunzând, a zis: Socotesc că acela căruia i-a iertat mai mult. Iar El i-a zis: Drept ai judecat.</p>
    <p id="Luca-7-44" n="44">Şi întorcându-se către femeie, a zis lui Simon: Vezi pe femeia aceasta? Am intrat în casa ta şi apă pe picioare nu Mi-ai dat; ea însă, cu lacrimi, Mi-a udat picioarele şi le-a şters cu părul ei.</p>
    <p id="Luca-7-45" n="45">Sărutare nu Mi-ai dat; ea însă de când am intrat, n-a încetat să-Mi sărute picioarele.</p>
    <p id="Luca-7-46" n="46">Cu untdelemn capul Meu nu l-ai uns; ea însă cu mir Mi-a uns picioarele.</p>
    <p id="Luca-7-47" n="47">De aceea îţi zic: Iertate sunt păcatele ei cele multe, căci mult a iubit. Iar cui se iartă puţin, puţin iubeşte.</p>
    <p id="Luca-7-48" n="48">Şi a zis ei: Iertate îţi sunt păcatele.</p>
    <p id="Luca-7-49" n="49">Şi au început cei ce şedeau împreună la masă să zică în sine: Cine este Acesta care iartă şi păcatele?</p>
    <p id="Luca-7-50" n="50">Iar către femeie a zis: Credinţa ta te-a mântuit; mergi în pace.</p>
  </div>
  <div id="Luca-8" type="capitol" n="8">
    <head>Pilda semănătorului. Mama şi fraţii lui Iisus. Potolirea
furtunii. Demonizatul din ţinutul Gherghesenilor. Învierea fiicei
lui Iair. Vindecarea femeii bolnave de doisprezece
ani.</head>
    <p id="Luca-8-1" n="1">Şi după aceea Iisus umbla prin cetăţi şi prin sate, propovăduind şi binevestind împărăţia lui Dumnezeu, şi cei doisprezece erau cu El;</p>
    <p id="Luca-8-2" n="2">Şi unele femei care fuseseră vindecate de duhuri rele şi de boli: Maria, numită Magdalena, din care ieşiseră şapte demoni,</p>
    <p id="Luca-8-3" n="3">Şi Ioana, femeia lui Huza, un iconom al lui Irod, şi Suzana şi multe altele care le slujeau din avutul lor.</p>
    <p id="Luca-8-4" n="4">Şi adunându-se mulţime multă şi venind de prin cetăţi la El, a zis în pildă:</p>
    <p id="Luca-8-5" n="5">Ieşit-a semănătorul să semene sămânţa sa. Şi semănând el, una a căzut lângă drum şi a fost călcată cu picioarele şi păsările cerului au mâncat-o.</p>
    <p id="Luca-8-6" n="6">Şi alta a căzut pe piatră, şi, răsărind, s-a uscat, pentru că nu avea umezeală.</p>
    <p id="Luca-8-7" n="7">Şi alta a căzut între spini şi spinii, crescând cu ea, au înăbuşit-o.</p>
    <p id="Luca-8-8" n="8">Şi alta a căzut pe pământul cel bun şi, crescând, a făcut rod însutit. Acestea zicând, striga: Cine are urechi de auzit să audă.</p>
    <p id="Luca-8-9" n="9">Şi ucenicii Lui Îl întrebau: Ce înseamnă pilda aceasta?</p>
    <p id="Luca-8-10" n="10">El a zis: Vouă vă este dat să cunoaşteţi tainele împărăţiei lui Dumnezeu, iar celorlalţi în pilde, ca, văzând, să nu vadă şi, auzind, să nu înţeleagă.</p>
    <p id="Luca-8-11" n="11">Iar pilda aceasta înseamnă: Sămânţa este cuvântul lui Dumnezeu.</p>
    <p id="Luca-8-12" n="12">Iar cea de lângă drum sunt cei care aud, apoi vine diavolul şi ia cuvântul din inima lor, ca nu cumva, crezând, să se mântuiască.</p>
    <p id="Luca-8-13" n="13">Iar cea de pe piatră sunt aceia care, auzind cuvântul îl primesc cu bucurie, dar aceştia nu au rădăcină; ei cred până la o vreme, iar la vreme de încercare se leapădă.</p>
    <p id="Luca-8-14" n="14">Cea căzută între spini sunt cei ce aud cuvântul, dar umblând cu grijile şi cu bogăţia şi cu plăcerile vieţii, se înăbuşă şi nu rodesc.</p>
    <p id="Luca-8-15" n="15">Iar cea de pe pământ bun sunt cei ce, cu inimă curată şi bună, aud cuvântul, îl păstrează şi rodesc întru răbdare.</p>
    <p id="Luca-8-16" n="16">Nimeni, aprinzând făclia, n-o ascunde sub un vas, sau n-o pune sub pat, ci o aşează în sfeşnic, pentru ca cei ce intră să vadă lumina.</p>
    <p id="Luca-8-17" n="17">Căci nu este nimic ascuns, care să nu se dea pe faţă şi nimic tainic, care să nu se cunoască şi să nu vină la arătare.</p>
    <p id="Luca-8-18" n="18">Luaţi seama deci cum auziţi: Celui ce are i se va da; iar de la cel ce nu are, şi ce i se pare că are se va lua de la el.</p>
    <p id="Luca-8-19" n="19">Şi au venit la El mama Lui şi fraţii; dar nu puteau să se apropie de El din pricina mulţimii.</p>
    <p id="Luca-8-20" n="20">Şi I s-a vestit: Mama Ta şi fraţii Tăi stau afară şi voiesc să Te vadă.</p>
    <p id="Luca-8-21" n="21">Iar El, răspunzând, a zis către ei: Mama mea şi fraţii Mei sunt aceştia care ascultă cuvântul lui Dumnezeu şi-l îndeplinesc.</p>
    <p id="Luca-8-22" n="22">Şi într-una din zile a intrat în corabie cu ucenicii Săi şi a zis către ei: Să trecem de cealaltă parte a lacului. Şi au plecat.</p>
    <p id="Luca-8-23" n="23">Dar, pe când ei vâsleau, El a adormit. Şi s-a lăsat pe lac o furtună de vânt, şi corabia se umplea de apă şi erau în primejdie.</p>
    <p id="Luca-8-24" n="24">Şi, apropiindu-se, L-au deşteptat, zicând: Învăţătorule, Învăţătorule, pierim. Iar El, sculându-Se, a certat vântul şi valul apei şi ele au încetat şi s-a făcut linişte.</p>
    <p id="Luca-8-25" n="25">Şi le-a zis: Unde este credinţa voastră? Iar ei, temându-se, s-au mirat, zicând unii către alţii: Oare cine este Acesta, că porunceşte şi vânturilor şi apei, şi-L ascultă?</p>
    <p id="Luca-8-26" n="26">Şi au ajuns cu corabia în ţinutul Gerghesenilor, care este în faţa Galileii.</p>
    <p id="Luca-8-27" n="27">Şi ieşind pe uscat, L-a întâmpinat un bărbat din cetate, care avea demon şi care de multă vreme nu mai punea haină pe el şi în casă nu mai locuia, ci prin morminte.</p>
    <p id="Luca-8-28" n="28">Şi văzând pe Iisus, strigând, a căzut înaintea Lui şi cu glas mare a zis: Ce ai cu mine, Iisuse, Fiul lui Dumnezeu Celui Preaînalt? Rogu-Te, nu mă chinui.</p>
    <p id="Luca-8-29" n="29">Căci poruncea duhului necurat să iasă din om, pentru că de mulţi ani îl stăpânea, şi era legat în lanţuri şi în obezi, păzindu-l, dar el, sfărâmând legăturile, era mânat de demon, în pustie.</p>
    <p id="Luca-8-30" n="30">Şi l-a întrebat Iisus, zicând: Care-ţi este numele? Iar el a zis: Legiune. Căci demoni mulţi intraseră în el.</p>
    <p id="Luca-8-31" n="31">Şi-L rugau pe El să nu le poruncească să meargă în adânc.</p>
    <p id="Luca-8-32" n="32">Şi era acolo o turmă mare de porci, care păşteau pe munte. Şi L-au rugat să le îngăduie să intre în ei; şi le-a îngăduit.</p>
    <p id="Luca-8-33" n="33">Şi, ieşind demonii din om, au intrat în porci, iar turma s-a aruncat de pe ţărm în lac şi s-a înecat.</p>
    <p id="Luca-8-34" n="34">Iar păzitorii văzând ce s-a întâmplat, au fugit şi au vestit în cetate şi prin sate.</p>
    <p id="Luca-8-35" n="35">Şi au ieşit să vadă ce s-a întâmplat şi au venit la Iisus şi au găsit pe omul din care ieşiseră demonii, îmbrăcat şi întreg la minte, şezând jos, la picioarele lui Iisus şi s-au înfricoşat.</p>
    <p id="Luca-8-36" n="36">Şi cei ce văzuseră le-au spus cum a fost izbăvit demonizatul.</p>
    <p id="Luca-8-37" n="37">Şi L-a rugat pe El toată mulţimea din ţinutul Gerghesenilor să plece de la ei, căci erau cuprinşi de frică mare. Iar El, intrând în corabie, S-a înapoiat.</p>
    <p id="Luca-8-38" n="38">Iar bărbatul din care ieşiseră demonii Îl ruga să rămână cu El. Iisus însă i-a dat drumul zicând:</p>
    <p id="Luca-8-39" n="39">Întoarce-te în casa ta şi spune cât bine ţi-a făcut ţie Dumnezeu. Şi a plecat, vestind în toată cetatea câte îi făcuse Iisus.</p>
    <p id="Luca-8-40" n="40">Şi când s-a întors Iisus, L-a primit mulţimea, căci toţi Îl aşteptau.</p>
    <p id="Luca-8-41" n="41">Şi iată a venit un bărbat, al cărui nume era Iair şi care era mai-marele sinagogii. Şi căzând la picioarele lui Iisus, Îl ruga să intre în casa Lui,</p>
    <p id="Luca-8-42" n="42">Căci avea numai o fiică, ca de doisprezece ani, şi ea era pe moarte. Şi, pe când se ducea El, mulţimile Îl împresurau.</p>
    <p id="Luca-8-43" n="43">Şi o femeie, care de doisprezece ani avea scurgere de sânge şi cheltuise cu doctorii toată averea ei, şi de nici unul nu putuse să fie vindecată,</p>
    <p id="Luca-8-44" n="44">Apropiindu-se pe la spate, s-a atins de poala hainei Lui şi îndată s-a oprit curgerea sângelui ei.</p>
    <p id="Luca-8-45" n="45">Şi a zis Iisus: Cine este cel ce s-a atins de Mine? Dar toţi tăgăduind, Petru şi ceilalţi care erau cu El, au zis: Învăţătorule, mulţimile Te îmbulzesc şi Te strâmtorează şi Tu zici: Cine este cel ce s-a atins de mine?</p>
    <p id="Luca-8-46" n="46">Iar Iisus a zis: S-a atins de Mine cineva. Căci am simţit o putere care a ieşit din Mine.</p>
    <p id="Luca-8-47" n="47">Şi, femeia, văzându-se vădită, a venit tremurând şi, căzând înaintea Lui, a spus de faţă cu tot poporul din ce cauză s-a atins de El şi cum s-a tămăduit îndată.</p>
    <p id="Luca-8-48" n="48">Iar El i-a zis: Îndrăzneşte, fiică, credinţa ta te-a mântuit. Mergi în pace.</p>
    <p id="Luca-8-49" n="49">Şi încă vorbind El, a venit cineva de la mai-marele sinagogii, zicând: A murit fiica ta. Nu mai supăra pe Învăţătorul.</p>
    <p id="Luca-8-50" n="50">Dar Iisus, auzind, i-a răspuns: Nu te teme; crede numai şi se va izbăvi.</p>
    <p id="Luca-8-51" n="51">Şi venind în casă n-a lăsat pe nimeni să intre cu El, decât numai pe Petru şi pe Ioan şi pe Iacov şi pe tatăl copilei şi pe mamă.</p>
    <p id="Luca-8-52" n="52">Şi toţi plângeau şi se tânguiau pentru ea. Iar El a zis: Nu plângeţi; n-a murit, ci doarme.</p>
    <p id="Luca-8-53" n="53">Şi râdeau de El, ştiind că a murit.</p>
    <p id="Luca-8-54" n="54">Iar El, scoţând pe toţi afară şi apucând-o de mână, a strigat, zicând: Copilă, scoală-te!</p>
    <p id="Luca-8-55" n="55">Şi duhul ei s-a întors şi a înviat îndată; şi a poruncit El să i se dea să mănânce.</p>
    <p id="Luca-8-56" n="56">Şi au rămas uimiţi părinţii ei. Iar El le-a poruncit să nu spună nimănui ce s-a întâmplat.</p>
  </div>
  <div id="Luca-9" type="capitol" n="9">
    <head>Trimiterea apostolilor. Săturarea celor cinci mii de oameni.
Mărturisirea lui Petru. Întâia şi a doua vestire a Patimilor.
Schimbarea la faţă. Vindecarea copilului demonizat. Care este
întâiul între apostoli? Urmarea lui Iisus.</head>
    <p id="Luca-9-1" n="1">Şi chemând pe cei doisprezece ucenici ai Săi, le-a dat putere şi stăpânire peste toţi demonii şi să vindece bolile.</p>
    <p id="Luca-9-2" n="2">Şi i-a trimis să propovăduiască împărăţia lui Dumnezeu şi să vindece pe cei bolnavi.</p>
    <p id="Luca-9-3" n="3">Şi a zis către ei: Să nu luaţi nimic pe drum, nici toiag, nici traistă, nici pâine, nici bani şi nici să nu aveţi câte două haine.</p>
    <p id="Luca-9-4" n="4">Şi în orice casă veţi intra, acolo să rămâneţi şi de acolo să plecaţi.</p>
    <p id="Luca-9-5" n="5">Şi câţi nu vă vor primi, ieşind din acea cetate scuturaţi praful de pe picioarele voastre, spre mărturie împotriva lor.</p>
    <p id="Luca-9-6" n="6">Iar ei, plecând, mergeau prin sate binevestind şi vindecând pretutindeni.</p>
    <p id="Luca-9-7" n="7">Şi a auzit Irod tetrarhul toate cele făcute şi era nedumerit, că se zicea de către unii că Ioan s-a sculat din morţi;</p>
    <p id="Luca-9-8" n="8">Iar de unii că Ilie s-a arătat, iar de alţii, că un prooroc dintre cei vechi a înviat.</p>
    <p id="Luca-9-9" n="9">Iar Irod a zis: Lui Ioan eu i-am tăiat capul. Cine este dar Acesta despre care aud asemenea lucruri? Şi căuta să-l vadă.</p>
    <p id="Luca-9-10" n="10">Şi, întorcându-se apostolii, I-au spus toate câte au făcut. Şi, luându-i cu Sine, S-a dus de o parte într-un loc pustiu, aproape de cetatea numită Betsaida.</p>
    <p id="Luca-9-11" n="11">Iar mulţimile, aflând, au mers după El şi El, primindu-le, le vorbea despre împărăţia lui Dumnezeu, iar pe cei care aveau trebuinţă de vindecare îi făcea sănătoşi.</p>
    <p id="Luca-9-12" n="12">Dar ziua a început să se plece spre seară. Şi, venind la El, cei doisprezece I-au spus: Dă drumul mulţimii să se ducă prin satele şi prin sătuleţele dimprejur, ca să poposească şi să-şi găsească mâncare, că aici suntem în loc pustiu.</p>
    <p id="Luca-9-13" n="13">Iar El a zis către ei: Daţi-le voi să mănânce. Iar ei au zis: Nu avem mai mult de cinci pâini şi doi peşti, afară numai dacă, ducându-ne noi, vom cumpăra merinde pentru tot poporul acesta.</p>
    <p id="Luca-9-14" n="14">Căci erau ca la cinci mii de bărbaţi. Dar El a zis către ucenicii Săi: Aşezaţi-i jos, în cete de câte cincizeci de inşi.</p>
    <p id="Luca-9-15" n="15">Şi au făcut aşa şi i-au aşezat pe toţi.</p>
    <p id="Luca-9-16" n="16">Iar Iisus, luând cele cinci pâini şi cei doi peşti şi privind la cer, le-a binecuvântat, a frânt şi a dat ucenicilor, ca să pună mulţimii înainte.</p>
    <p id="Luca-9-17" n="17">Şi au mâncat şi s-au săturat toţi şi au luat ceea ce le-a rămas, douăsprezece coşuri de fărâmituri.</p>
    <p id="Luca-9-18" n="18">Şi când Se ruga El singur, erau cu El ucenicii, şi i-a întrebat, zicând: Cine zic mulţimile că sunt Eu?</p>
    <p id="Luca-9-19" n="19">Iar ei, răspunzând, au zis: Ioan Botezătorul, iar alţii Ilie, iar alţii că a înviat un prooroc din cei vechi.</p>
    <p id="Luca-9-20" n="20">Şi El le-a zis: Dar voi cine ziceţi că sunt Eu? Iar Petru, răspunzând, a zis: Hristosul lui Dumnezeu.</p>
    <p id="Luca-9-21" n="21">Iar El, certându-i, le-a poruncit să nu spună nimănui aceasta,</p>
    <p id="Luca-9-22" n="22">Zicând că Fiul Omului trebuie să pătimească multe şi să fie defăimat de către bătrâni şi de către arhierei şi de către cărturari şi să fie omorât, iar a treia zi să învieze.</p>
    <p id="Luca-9-23" n="23">Şi zicea către toţi: Dacă voieşte cineva să vină după Mine, să se lepede de sine, să-şi ia crucea în fiecare zi şi să-Mi urmeze Mie;</p>
    <p id="Luca-9-24" n="24">Căci cine va voi să-şi scape sufletul îl va pierde; iar cine-şi va pierde sufletul pentru Mine, acela îl va mântui.</p>
    <p id="Luca-9-25" n="25">Că ce foloseşte omului dacă va câştiga lumea toată, iar pe sine se va pierde sau se va păgubi?</p>
    <p id="Luca-9-26" n="26">Căci de cel ce se va ruşina de Mine şi de cuvintele Mele, de acesta şi Fiul Omului se va ruşina, când va veni întru slava Sa şi a Tatălui şi a sfinţilor îngeri.</p>
    <p id="Luca-9-27" n="27">Cu adevărat însă spun vouă: Sunt unii, dintre cei ce stau aici, care nu vor gusta moartea, până ce nu vor vedea împărăţia lui Dumnezeu.</p>
    <p id="Luca-9-28" n="28">Iar după cuvintele acestea, ca la opt zile, luând cu Sine pe Petru şi pe Ioan şi pe Iacov, S-a suit pe munte ca să Se roage.</p>
    <p id="Luca-9-29" n="29">Şi pe când se ruga El, chipul feţei Sale s-a făcut altul şi îmbrăcămintea Lui albă strălucind.</p>
    <p id="Luca-9-30" n="30">Şi iată doi bărbaţi vorbeau cu El, care erau Moise şi Ilie,</p>
    <p id="Luca-9-31" n="31">Şi care, arătându-se întru slavă, vorbeau despre sfârşitul Lui, pe care avea să-l împlinească în Ierusalim.</p>
    <p id="Luca-9-32" n="32">Iar Petru şi cei ce erau cu el erau îngreuiaţi de somn; şi deşteptându-se, au văzut slava Lui şi pe cei doi bărbaţi stând cu El.</p>
    <p id="Luca-9-33" n="33">Şi când s-au despărţit ei de El, Petru a zis către Iisus: Învăţătorule, bine este ca noi să fim aici şi să facem trei colibe: una Ţie, una lui Moise şi una lui Ilie, neştiind ce spune.</p>
    <p id="Luca-9-34" n="34">Şi, pe când vorbea el acestea, s-a făcut un nor şi i-a umbrit; şi ei s-au spăimântat când au intrat în nor.</p>
    <p id="Luca-9-35" n="35">Şi glas s-a făcut din nor, zicând: Acesta este Fiul Meu cel ales, de acesta să ascultaţi!</p>
    <p id="Luca-9-36" n="36">Şi când a trecut glasul, S-a aflat Iisus singur. Şi ei au tăcut şi nimănui n-au spus nimic, în zilele acelea, din cele ce văzuseră.</p>
    <p id="Luca-9-37" n="37">În ziua următoare, când s-au coborât din munte, L-a întâmpinat mulţime multă.</p>
    <p id="Luca-9-38" n="38">Şi iată un bărbat din mulţime a strigat, zicând: Învăţătorule, rogu-mă Ţie, caută spre fiul meu, că îl am numai pe el;</p>
    <p id="Luca-9-39" n="39">Şi iată un duh îl apucă şi îndată strigă şi-l zguduie cu spume şi abia pleacă de la el, după ce l-a zdrobit.</p>
    <p id="Luca-9-40" n="40">Şi m-am rugat de ucenicii Tăi ca să-l alunge, şi n-au putut.</p>
    <p id="Luca-9-41" n="41">Iar Iisus, răspunzând, a zis: O, neam necredincios şi îndărătnic! Până când voi fi cu voi şi vă voi suferi? Adu aici pe fiul tău.</p>
    <p id="Luca-9-42" n="42">Şi, apropiindu-se el, demonul l-a aruncat la pământ şi l-a zguduit. Iar Iisus a certat pe duhul cel necurat şi a vindecat pe copil şi l-a dat tatălui lui.</p>
    <p id="Luca-9-43" n="43">Iar toţi au rămas uimiţi de mărirea lui Dumnezeu. Şi mirându-se toţi de toate câte făcea, a zis către ucenicii Săi:</p>
    <p id="Luca-9-44" n="44">Puneţi în urechile voastre cuvintele acestea: Căci Fiul Omului va fi dat în mâinile oamenilor.</p>
    <p id="Luca-9-45" n="45">Iar ei nu înţelegeau cuvântul acesta, căci era ascuns pentru ei ca să nu-l priceapă şi se temeau să-L întrebe despre acest cuvânt.</p>
    <p id="Luca-9-46" n="46">Şi a intrat gând în inima lor: Cine dintre ei ar fi mai mare?</p>
    <p id="Luca-9-47" n="47">Iar Iisus, cunoscând cugetul inimii lor, a luat un copil, l-a pus lângă Sine,</p>
    <p id="Luca-9-48" n="48">Şi le-a zis: Oricine va primi pruncul acesta, în numele Meu, pe Mine Mă primeşte; iar oricine Mă va primi pe Mine, primeşte pe Cel ce M-a trimis pe Mine. Căci cel ce este mai mic între voi toţi, acesta este mare.</p>
    <p id="Luca-9-49" n="49">Iar Ioan, răspunzând, a zis: Învăţătorule, am văzut pe unul care, în numele Tău, scoate demoni şi l-am oprit, pentru că nu-Ţi urmează împreună cu noi.</p>
    <p id="Luca-9-50" n="50">Iar Iisus a zis către el: Nu-l opriţi; căci cine nu este împotriva voastră este pentru voi.</p>
    <p id="Luca-9-51" n="51">Şi când s-au împlinit zilele înălţării Sale, El S-a hotărât să meargă la Ierusalim.</p>
    <p id="Luca-9-52" n="52">Şi a trimis vestitori înaintea Lui. Şi ei, mergând, au intrat într-un sat de samarineni, ca să facă pregătiri pentru El.</p>
    <p id="Luca-9-53" n="53">Dar ei nu L-au primit, pentru că El se îndrepta spre Ierusalim.</p>
    <p id="Luca-9-54" n="54">Şi văzând aceasta, ucenicii Iacov şi Ioan I-au zis: Doamne, vrei să zicem să se coboare foc din cer şi să-i mistuie, cum a făcut şi Ilie?</p>
    <p id="Luca-9-55" n="55">Iar El, întorcându-Se, i-a certat şi le-a zis: Nu ştiţi, oare, fiii cărui duh sunteţi? Căci Fiul Omului n-a venit ca să piardă sufletele oamenilor, ci ca să le mântuiască.</p>
    <p id="Luca-9-56" n="56">Şi s-au dus în alt sat.</p>
    <p id="Luca-9-57" n="57">Şi pe când mergeau ei pe cale, zis-a unul către El: Te voi însoţi, oriunde Te vei duce.</p>
    <p id="Luca-9-58" n="58">Şi i-a zis Iisus: Vulpile au vizuini şi păsările cerului cuiburi; dar Fiul Omului n-are unde să-Şi plece capul.</p>
    <p id="Luca-9-59" n="59">Şi a zis către altul: urmează-Mi. Iar el a zis: Doamne, dă-mi voie întâi să merg să îngrop pe tatăl meu.</p>
    <p id="Luca-9-60" n="60">Iar El i-a zis: Lasă morţii să-şi îngroape morţii lor, iar tu mergi de vesteşte împărăţia lui Dumnezeu.</p>
    <p id="Luca-9-61" n="61">Dar altul a zis: Îţi voi urma, Doamne, dar întâi îngăduie-mi ca să rânduiesc cele din casa mea.</p>
    <p id="Luca-9-62" n="62">Iar Iisus a zis către el: Nimeni care pune mâna pe plug şi se uită îndărăt nu este potrivit pentru împărăţia lui Dumnezeu.</p>
  </div>
  <div id="Luca-10" type="capitol" n="10">
    <head>Trimiterea şi înapoierea celor şaptezeci (şi doi) de ucenici.
Vai de cetăţile rele. Iisus se bucură cu duhul. Pilda
samarineanului milostiv. Marta şi Maria.</head>
    <p id="Luca-10-1" n="1">Iar după acestea, Domnul a ales alţi şaptezeci (şi doi) şi i-a trimis câte doi înaintea feţei Sale, în fiecare cetate şi loc, unde Însuşi avea să vină.</p>
    <p id="Luca-10-2" n="2">Şi zicea către ei: Secerişul este mult, dar lucrătorii sunt puţini; rugaţi deci pe Domnul secerişului, ca să scoată lucrători la secerişul Său.</p>
    <p id="Luca-10-3" n="3">Mergeţi; iată, Eu vă trimit ca pe nişte miei în mijlocul lupilor.</p>
    <p id="Luca-10-4" n="4">Nu purtaţi pungă, nici traistă, nici încălţăminte; şi pe nimeni să nu salutaţi pe cale.</p>
    <p id="Luca-10-5" n="5">Iar în orice casă veţi intra, întâi ziceţi: Pace casei acesteia.</p>
    <p id="Luca-10-6" n="6">Şi de va fi acolo un fiu al păcii, pacea voastră se va odihni peste el, iar de nu, se va întoarce la voi.</p>
    <p id="Luca-10-7" n="7">Şi în această casă rămâneţi, mâncând şi bând cele ce vă vor da, căci vrednic este lucrătorul de plata sa. Nu vă mutaţi din casă în casă.</p>
    <p id="Luca-10-8" n="8">Şi în orice cetate veţi intra şi vă vor primi, mâncaţi cele ce vă vor pune înainte.</p>
    <p id="Luca-10-9" n="9">Şi vindecaţi pe bolnavii din ea şi ziceţi-le: S-a apropiat de voi împărăţia lui Dumnezeu.</p>
    <p id="Luca-10-10" n="10">Şi în orice cetate veţi intra şi nu vă vor primi, ieşind în pieţele ei, ziceţi:</p>
    <p id="Luca-10-11" n="11">Şi praful care s-a lipit de picioarele noastre din cetatea noastră vi-l scuturăm vouă. Dar aceasta să ştiţi, că s-a apropiat împărăţia lui Dumnezeu.</p>
    <p id="Luca-10-12" n="12">Zic vouă: Că mai uşor va fi Sodomei în ziua aceea, decât cetăţii aceleia.</p>
    <p id="Luca-10-13" n="13">Vai ţie, Horazine! Vai ţie, Betsaido! Căci dacă în Tir şi în Sidon s-ar fi făcut minunile care s-au făcut la voi, de mult s-ar fi pocăit, stând în sac şi în cenuşă.</p>
    <p id="Luca-10-14" n="14">Dar Tirului şi Sidonului mai uşor le va fi la judecată, decât vouă.</p>
    <p id="Luca-10-15" n="15">Şi tu, Capernaume, nu ai fost înălţat, oare, până la cer? Până la iad vei fi coborât!</p>
    <p id="Luca-10-16" n="16">Cel ce vă ascultă pe voi pe Mine Mă ascultă, şi cel ce se leapădă de voi se leapădă de Mine; iar cine se leapădă de Mine se leapădă de Cel ce M-a trimis pe Mine.</p>
    <p id="Luca-10-17" n="17">Şi s-au întors cei şaptezeci (şi doi) cu bucurie, zicând: Doamne, şi demonii ni se supun în numele Tău.</p>
    <p id="Luca-10-18" n="18">Şi le-a zis: Am văzut pe satana ca un fulger căzând din cer.</p>
    <p id="Luca-10-19" n="19">Iată, v-am dat putere să călcaţi peste şerpi şi peste scorpii, şi peste toată puterea vrăjmaşului, şi nimic nu vă va vătăma.</p>
    <p id="Luca-10-20" n="20">Dar nu vă bucuraţi de aceasta, că duhurile vi se pleacă, ci vă bucuraţi că numele voastre sunt scrise în ceruri.</p>
    <p id="Luca-10-21" n="21">În acesta ceas, El S-a bucurat în Duhul Sfânt şi a zis: Te slăvesc pe Tine, Părinte, Doamne al cerului şi al pământului, că ai ascuns acestea de cei înţelepţi şi de cei pricepuţi şi le-ai descoperit pruncilor. Aşa, Părinte, căci aşa a fost înaintea Ta, bunăvoinţa Ta.</p>
    <p id="Luca-10-22" n="22">Toate Mi-au fost date de către Tatăl Meu şi nimeni nu cunoaşte cine este Fiul, decât numai Tatăl, şi cine este Tatăl, decât numai Fiul şi căruia voieşte Fiul să-i descopere.</p>
    <p id="Luca-10-23" n="23">Şi întorcându-Se către ucenici, de o parte a zis: Fericiţi sunt ochii care văd cele ce vedeţi voi!</p>
    <p id="Luca-10-24" n="24">Căci zic vouă: Mulţi prooroci şi regi au voit să vadă ceea ce vedeţi voi, dar n-au văzut, şi să audă ceea ce auziţi, dar n-au auzit.</p>
    <p id="Luca-10-25" n="25">Şi iată, un învăţător de lege s-a ridicat, ispitindu-L şi zicând: Învăţătorule, ce să fac ca să moştenesc viaţa de veci?</p>
    <p id="Luca-10-26" n="26">Iar Iisus a zis către el: Ce este scris în Lege? Cum citeşti?</p>
    <p id="Luca-10-27" n="27">Iar el, răspunzând, a zis: Să iubeşti pe Domnul Dumnezeul tău din toată inima ta şi din tot sufletul tău şi din toată puterea ta şi din tot cugetul tău, iar pe aproapele tău ca pe tine însuţi.</p>
    <p id="Luca-10-28" n="28">Iar El i-a zis: Drept ai răspuns, fă aceasta şi vei trăi.</p>
    <p id="Luca-10-29" n="29">Dar el, voind să se îndrepteze pe sine, a zis către Iisus: Şi cine este aproapele meu?</p>
    <p id="Luca-10-30" n="30">Iar Iisus, răspunzând, a zis: Un om cobora de la Ierusalim la Ierihon, şi a căzut între tâlhari, care, după ce l-au dezbrăcat şi l-au rănit, au plecat, lăsându-l aproape mort.</p>
    <p id="Luca-10-31" n="31">Din întâmplare un preot cobora pe calea aceea şi, văzându-l, a trecut pe alături.</p>
    <p id="Luca-10-32" n="32">De asemenea şi un levit, ajungând în acel loc şi văzând, a trecut pe alături.</p>
    <p id="Luca-10-33" n="33">Iar un samarinean, mergând pe cale, a venit la el şi, văzându-l, i s-a făcut milă,</p>
    <p id="Luca-10-34" n="34">Şi, apropiindu-se, i-a legat rănile, turnând pe ele untdelemn şi vin, şi, punându-l pe dobitocul său, l-a dus la o casă de oaspeţi şi a purtat grijă de el.</p>
    <p id="Luca-10-35" n="35">Iar a doua zi, scoţând doi dinari i-a dat gazdei şi i-a zis: Ai grijă de el şi, ce vei mai cheltui, eu, când mă voi întoarce, îţi voi da.</p>
    <p id="Luca-10-36" n="36">Care din aceşti trei ţi se pare că a fost aproapele celui căzut între tâlhari?</p>
    <p id="Luca-10-37" n="37">Iar el a zis: Cel care a făcut milă cu el. Şi Iisus i-a zis: Mergi şi fă şi tu asemenea.</p>
    <p id="Luca-10-38" n="38">Şi pe când mergeau ei, El a intrat într-un sat, iar o femeie, cu numele Marta, L-a primit în casa ei.</p>
    <p id="Luca-10-39" n="39">Şi ea avea o soră ce se numea Maria, care, aşezându-se la picioarele Domnului, asculta cuvântul Lui.</p>
    <p id="Luca-10-40" n="40">Iar Marta se silea cu multă slujire şi, apropiindu-se, a zis: Doamne, au nu socoteşti că sora mea m-a lăsat singură să slujesc? Spune-i deci să-mi ajute.</p>
    <p id="Luca-10-41" n="41">Şi, răspunzând, Domnul i-a zis: Marto, Marto, te îngrijeşti şi pentru multe te sileşti;</p>
    <p id="Luca-10-42" n="42">Dar un lucru trebuie: căci Maria partea bună şi-a ales, care nu se va lua de la ea.</p>
  </div>
  <div id="Luca-11" type="capitol" n="11">
    <head>Rugăciunea domnească. Semnul lui Iona. Cuvântarea împotriva
fariseilor şi a cărturarilor.</head>
    <p id="Luca-11-1" n="1">Şi pe când Se ruga Iisus într-un loc, când a încetat, unul dintre ucenicii Lui I-a zis: Doamne, învaţă-ne să ne rugăm, cum a învăţat şi Ioan pe ucenicii lui.</p>
    <p id="Luca-11-2" n="2">Şi le-a zis: Când vă rugaţi, ziceţi: Tatăl nostru, Care eşti în ceruri, sfinţească-se numele Tău. Vie împărăţia Ta. Facă-se voia Ta, precum în cer aşa şi pe pământ.</p>
    <p id="Luca-11-3" n="3">Pâinea noastră cea spre fiinţă, dă-ne-o nouă în fiecare zi.</p>
    <p id="Luca-11-4" n="4">Şi ne iartă nouă păcatele noastre, căci şi noi înşine iertăm tuturor celor ce ne greşesc nouă. Şi nu ne duce pe noi în ispită, ci ne izbăveşte de cel rău.</p>
    <p id="Luca-11-5" n="5">Şi a zis către ei: Cine dintre voi, având un prieten şi se va duce la el în miez de noapte şi-i va zice: Prietene, împrumută-mi trei pâini,</p>
    <p id="Luca-11-6" n="6">Că a venit, din cale, un prieten la mine şi n-am ce să-i pun înainte,</p>
    <p id="Luca-11-7" n="7">Iar acela, răspunzând dinăuntru, să-i zică: Nu mă da de osteneală. Acum uşa e încuiată şi copiii mei sunt în pat cu mine. Nu pot să mă scol să-ţi dau.</p>
    <p id="Luca-11-8" n="8">Zic vouă: Chiar dacă, sculându-se, nu i-ar da pentru că-i este prieten, dar, pentru îndrăzneala lui, sculându-se, îi va da cât îi trebuie.</p>
    <p id="Luca-11-9" n="9">Şi Eu zic vouă: Cereţi şi vi se va da; căutaţi şi veţi afla; bateţi şi vi se va deschide.</p>
    <p id="Luca-11-10" n="10">Că oricine cere ia; şi cel ce caută găseşte, şi celui ce bate i se va deschide.</p>
    <p id="Luca-11-11" n="11">Şi care tată dintre voi, dacă îi va cere fiul pâine, oare, îi va da piatră? Sau dacă îi va cere peşte, oare îi va da, în loc de peşte, şarpe?</p>
    <p id="Luca-11-12" n="12">Sau dacă-i va cere un ou, îi va da scorpie?</p>
    <p id="Luca-11-13" n="13">Deci dacă voi, răi fiind, ştiţi să daţi fiilor voştri daruri bune, cu cât mai mult Tatăl vostru Cel din ceruri va da Duh Sfânt celor care îl cer de la El!</p>
    <p id="Luca-11-14" n="14">Şi a scos un demon, şi acela era mut. Şi când a ieşit demonul, mutul a vorbit, iar mulţimile s-au minunat.</p>
    <p id="Luca-11-15" n="15">Iar unii dintre ei au zis: Cu Beelzebul, căpetenia demonilor, scoate pe demoni.</p>
    <p id="Luca-11-16" n="16">Iar alţii, ispitindu-L, cereau de la El semn din cer.</p>
    <p id="Luca-11-17" n="17">Dar El, cunoscând gândurile lor, le-a zis: Orice împărăţie, dezbinându-se în sine, se pustieşte şi casă peste casă cade.</p>
    <p id="Luca-11-18" n="18">Şi dacă satana s-a dezbinat în sine, cum va mai sta împărăţia lui? Fiindcă ziceţi că Eu scot pe demoni cu Beelzebul.</p>
    <p id="Luca-11-19" n="19">Iar dacă Eu scot demonii cu Beelzebul, fiii voştri cu cine îi scot? De aceea ei vă vor fi judecători.</p>
    <p id="Luca-11-20" n="20">Iar dacă Eu, cu degetul lui Dumnezeu, scot pe demoni iată a ajuns la voi împărăţia lui Dumnezeu.</p>
    <p id="Luca-11-21" n="21">Când cel tare şi înarmat fiind îşi păzeşte curtea, avuţiile lui sunt în pace.</p>
    <p id="Luca-11-22" n="22">Dar când unul mai tare decât el vine asupra lui şi-l înfrânge, îi ia toate armele pe care se bizuia, iar prăzile de la el le împarte.</p>
    <p id="Luca-11-23" n="23">Cel ce nu este cu Mine este împotriva Mea; şi cel ce nu adună cu Mine risipeşte.</p>
    <p id="Luca-11-24" n="24">Când duhul cel necurat iese din om, umblă prin locuri fără apă, căutând odihnă, şi, negăsind, zice: Mă voi întoarce la casa mea, de unde am ieşit.</p>
    <p id="Luca-11-25" n="25">Şi, venind, o află măturată şi împodobită.</p>
    <p id="Luca-11-26" n="26">Atunci merge şi ia cu el alte şapte duhuri mai rele decât el şi, intrând, locuieşte acolo; şi se fac cele de pe urmă ale omului aceluia mai rele decât cele dintâi.</p>
    <p id="Luca-11-27" n="27">Şi când zicea El acestea, o femeie din mulţime, ridicând glasul, I-a zis: Fericit este pântecele care Te-a purtat şi fericiţi sunt sânii pe care i-ai supt!</p>
    <p id="Luca-11-28" n="28">Iar El a zis: Aşa este, dar fericiţi sunt cei ce ascultă cuvântul lui Dumnezeu şi-l păzesc.</p>
    <p id="Luca-11-29" n="29">Iar îngrămădindu-se mulţimile, El a început a zice: Neamul acesta este un neam viclean; cere semn dar semn nu i se va da decât semnul proorocului Iona.</p>
    <p id="Luca-11-30" n="30">Căci precum a fost Iona un semn pentru Niniviteni aşa va fi şi Fiul Omului semn pentru acest neam.</p>
    <p id="Luca-11-31" n="31">Regina de la miazăzi se va ridica la judecată cu bărbaţii neamului acestuia şi-i va osândi, pentru că a venit de la marginile pământului, ca să asculte înţelepciunea lui Solomon; şi, iată, mai mult decât Solomon este aici.</p>
    <p id="Luca-11-32" n="32">Bărbaţii din Ninive se vor scula la judecată cu neamul acesta şi-l vor osândi, pentru că s-au pocăit la propovăduirea lui Iona; şi, iată, mai mult decât Iona este aici.</p>
    <p id="Luca-11-33" n="33">Nimeni, aprinzând făclie, nu o pune în loc ascuns, nici sub obroc, ci în sfeşnic, ca aceia care intră să vadă lumina.</p>
    <p id="Luca-11-34" n="34">Luminătorul trupului este ochiul tău. Când ochiul tău este curat, atunci tot trupul tău e luminat; dar când ochiul tău e rău, atunci şi trupul tău e întunecat.</p>
    <p id="Luca-11-35" n="35">Ia seama deci ca lumina din tine să nu fie întuneric.</p>
    <p id="Luca-11-36" n="36">Aşadar, dacă tot trupul tău e luminat, neavând nici o parte întunecată, luminat va fi în întregime, ca şi când te luminează făclia cu strălucirea ei.</p>
    <p id="Luca-11-37" n="37">Şi pe când Iisus vorbea, un fariseu Îl ruga să prânzească la el; şi, intrând, a şezut la masă.</p>
    <p id="Luca-11-38" n="38">Iar fariseul s-a mirat văzând că El nu S-a spălat înainte de masă.</p>
    <p id="Luca-11-39" n="39">Şi Domnul a zis către el: Acum, voi fariseilor, curăţiţi partea din afară a paharului şi a blidului, dar lăuntrul vostru este plin de răpire şi de viclenie.</p>
    <p id="Luca-11-40" n="40">Nebunilor! Oare, cel ce a făcut partea din afară n-a făcut şi partea dinăuntru?</p>
    <p id="Luca-11-41" n="41">Daţi mai întâi milostenie cele ce sunt înlăuntrul vostru şi, iată, toate vă vor fi curate.</p>
    <p id="Luca-11-42" n="42">Dar vai vouă, fariseilor! Că daţi zeciuială din izmă şi din untariţă şi din toate legumele şi lăsaţi la o parte dreptatea şi iubirea de Dumnezeu; pe acestea se cuvenea să le faceţi şi pe acelea să nu le lăsaţi.</p>
    <p id="Luca-11-43" n="43">Vai vouă, fariseilor! Că iubiţi scaunele din faţă în sinagogi şi în închinăciunile din pieţe.</p>
    <p id="Luca-11-44" n="44">Vai vouă, cărturarilor şi fariseilor făţarnici! Că sunteţi ca mormintele ce nu se văd, şi oamenii, care umblă peste ele, nu le ştiu.</p>
    <p id="Luca-11-45" n="45">Şi răspunzând, unul dintre învăţătorii de Lege I-a zis: Învăţătorule, acestea zicând, ne mustri şi pe noi!</p>
    <p id="Luca-11-46" n="46">Iar El a zis: Vai şi vouă, învăţătorilor de Lege! Că împovăraţi pe oameni cu sarcini anevoie de purtat, iar voi nu atingeţi sarcinile nici cel puţin cu un deget.</p>
    <p id="Luca-11-47" n="47">Vai vouă! Că zidiţi mormintele proorocilor pe care părinţii voştri i-au ucis.</p>
    <p id="Luca-11-48" n="48">Aşadar, mărturisiţi şi încuviinţaţi faptele părinţilor voştri, pentru că ei i-au ucis, iar voi le clădiţi mormintele.</p>
    <p id="Luca-11-49" n="49">De aceea şi înţelepciunea lui Dumnezeu a zis: "Voi trimite la ei prooroci şi apostoli şi dintre ei vor ucide şi vor prigoni";</p>
    <p id="Luca-11-50" n="50">Ca să se ceară de la neamul acesta sângele tuturor proorocilor, care s-a vărsat de la facerea lumii,</p>
    <p id="Luca-11-51" n="51">De la sângele lui Abel până la sângele lui Zaharia, care a pierit între altar şi templu. Adevărat vă spun: Se va cere de la neamul acesta.</p>
    <p id="Luca-11-52" n="52">Vai vouă, învăţătorilor de Lege! Că aţi luat cheia cunoştinţei; voi înşivă n-aţi intrat, iar pe cei ce voiau să intre i-aţi împiedecat.</p>
    <p id="Luca-11-53" n="53">Iar ieşind El de acolo, cărturarii şi fariseii au început să-L urască groaznic şi să-L silească să vorbească despre multe,</p>
    <p id="Luca-11-54" n="54">Pândindu-L şi căutând să prindă ceva din gura Lui, ca să-I găsească vină.</p>
  </div>
  <div id="Luca-12" type="capitol" n="12">
    <head>Să ne ferim de făţărnicie, de şovăială şi de lăcomie. Îndemnuri
la veghere şi la îngăduinţă. Semnele vremii.</head>
    <p id="Luca-12-1" n="1">Şi în acelaşi timp, adunându-se mulţime mii şi mii de oameni, încât se călcau unii pe alţii, Iisus a început să vorbească întâi către ucenicii Săi: Feriţi-vă de aluatul fariseilor, care este făţărnicia.</p>
    <p id="Luca-12-2" n="2">Că nimic nu este acoperit care să nu se descopere şi nimic ascuns care să nu se cunoască.</p>
    <p id="Luca-12-3" n="3">De aceea, câte aţi spus la întuneric se vor auzi la lumină; şi ceea ce aţi vorbit la ureche, în odăi, se va vesti de pe acoperişuri.</p>
    <p id="Luca-12-4" n="4">Dar vă spun vouă, prietenii Mei: Nu vă temeţi de cei care ucid trupul şi după aceasta n-au ce să mai facă.</p>
    <p id="Luca-12-5" n="5">Vă voi arăta însă de cine să vă temeţi: Temeţi-vă de acela care, după ce a ucis, are putere să arunce în gheena; da, vă zic vouă, de acela să vă temeţi.</p>
    <p id="Luca-12-6" n="6">Nu se vând oare cinci vrăbii cu doi bani? Şi nici una dintre ele nu este uitată înaintea lui Dumnezeu.</p>
    <p id="Luca-12-7" n="7">Ci şi perii capului vostru, toţi sunt număraţi. Nu vă temeţi; voi sunteţi mai de preţ decât multe vrăbii.</p>
    <p id="Luca-12-8" n="8">Şi zic vouă: Oricine va mărturisi pentru Mine înaintea oamenilor, şi Fiul Omului va mărturisi pentru el înaintea îngerilor lui Dumnezeu.</p>
    <p id="Luca-12-9" n="9">Iar cel ce se va lepăda de Mine înaintea oamenilor, lepădat va fi înaintea îngerilor lui Dumnezeu.</p>
    <p id="Luca-12-10" n="10">Oricui va spune vreun cuvânt împotriva Fiului Omului, i se va ierta; dar celui ce va huli împotriva Duhului Sfânt, nu i se va ierta.</p>
    <p id="Luca-12-11" n="11">Iar când vă vor duce în sinagogi şi la dregători şi la stăpâniri nu vă îngrijiţi cum sau ce veţi răspunde, sau ce veţi zice,</p>
    <p id="Luca-12-12" n="12">Că Duhul Sfânt vă va învăţa chiar în ceasul acela, ce trebuie să spuneţi.</p>
    <p id="Luca-12-13" n="13">Zis-a Lui cineva din mulţime: Învăţătorule, zi fratelui meu să împartă cu mine moştenirea.</p>
    <p id="Luca-12-14" n="14">Iar El i-a zis: Omule, cine M-a pus pe Mine judecător sau împărţitor peste voi?</p>
    <p id="Luca-12-15" n="15">Şi a zis către ei: Vedeţi şi păziţi-vă de toată lăcomia, căci viaţa cuiva nu stă în prisosul avuţiilor sale.</p>
    <p id="Luca-12-16" n="16">Şi le-a spus lor această pildă, zicând: Unui om bogat i-a rodit din belşug ţarina.</p>
    <p id="Luca-12-17" n="17">Şi el cugeta în sine, zicând: Ce voi face, că n-am unde să adun roadele mele?</p>
    <p id="Luca-12-18" n="18">Şi a zis: Aceasta voi face: Voi strica jitniţele mele şi mai mari le voi zidi şi voi strânge acolo tot grâul şi bunătăţile mele;</p>
    <p id="Luca-12-19" n="19">Şi voi zice sufletului meu: Suflete, ai multe bunătăţi strânse pentru mulţi ani; odihneşte-te, mănâncă, bea, veseleşte-te.</p>
    <p id="Luca-12-20" n="20">Iar Dumnezeu i-a zis: Nebune! În această noapte vor cere de la tine sufletul tău. Şi cele ce ai pregătit ale cui vor fi?</p>
    <p id="Luca-12-21" n="21">Aşa se întâmplă cu cel ce-şi adună comori sieşi şi nu se îmbogăţeşte în Dumnezeu.</p>
    <p id="Luca-12-22" n="22">Şi a zis către ucenicii Săi: De aceea zic vouă: Nu vă îngrijiţi pentru viaţa voastră ce veţi mânca, nici pentru trupul vostru cu ce vă veţi îmbrăca.</p>
    <p id="Luca-12-23" n="23">Viaţa este mai mult decât hrana şi trupul mai mult decât îmbrăcămintea.</p>
    <p id="Luca-12-24" n="24">Priviţi la corbi, că nici nu seamănă, nici nu seceră; ei n-au cămară, nici jitniţă, şi Dumnezeu îi hrăneşte. Cu cât mai de preţ sunteţi voi decât păsările!</p>
    <p id="Luca-12-25" n="25">Şi cine dintre voi, îngrijindu-se, poate să adauge staturii sale un cot?</p>
    <p id="Luca-12-26" n="26">Deci dacă nu puteţi să faceţi nici cel mai mic lucru, de ce vă îngrijiţi de celelalte?</p>
    <p id="Luca-12-27" n="27">Priviţi la crini cum cresc: Nu torc, nici nu ţes. Şi zic vouă că nici Solomon, în toată mărirea lui, nu s-a îmbrăcat ca unul dintre aceştia.</p>
    <p id="Luca-12-28" n="28">Iar dacă iarba care este azi pe câmp, iar mâine se aruncă în cuptor, Dumnezeu aşa o îmbracă, cu cât mai mult pe voi, puţin credincioşilor!</p>
    <p id="Luca-12-29" n="29">Şi voi să nu căutaţi ce veţi mânca sau ce veţi bea şi nu fiţi îngrijoraţi.</p>
    <p id="Luca-12-30" n="30">Căci toate acestea păgânii lumii le caută; dar Tatăl vostru ştie că aveţi nevoie de acestea;</p>
    <p id="Luca-12-31" n="31">Căutaţi mai întâi împărăţia Lui. Şi toate acestea se vor adăuga vouă.</p>
    <p id="Luca-12-32" n="32">Nu te teme, turmă mică, pentru că Tatăl vostru a binevoit să vă dea vouă împărăţia.</p>
    <p id="Luca-12-33" n="33">Vindeţi averile voastre şi daţi milostenie; faceţi-vă pungi care nu se învechesc, comoară neîmpuţinată în ceruri, unde fur nu se apropie, nici molie nu o strică.</p>
    <p id="Luca-12-34" n="34">Căci unde este comoara voastră, acolo este inima voastră.</p>
    <p id="Luca-12-35" n="35">Să fie mijloacele voastre încinse şi făcliile voastre aprinse.</p>
    <p id="Luca-12-36" n="36">Şi voi fiţi asemenea oamenilor care aşteaptă pe stăpânul lor când se întoarce de la nuntă, ca, venind, şi bătând, îndată să-i deschidă.</p>
    <p id="Luca-12-37" n="37">Fericite sunt slugile acelea pe care, venind, stăpânul le va afla priveghind. Adevărat zic vouă că se va încinge şi le va pune la masă şi, apropiindu-se le va sluji.</p>
    <p id="Luca-12-38" n="38">Fie că va veni la straja a doua, fie că va veni la straja a treia, şi le va găsi aşa, fericite sunt acelea.</p>
    <p id="Luca-12-39" n="39">Iar aceasta să ştiţi că, de ar şti stăpânul casei în care ceas vine furul, ar veghea şi n-ar lăsa să i se spargă casa.</p>
    <p id="Luca-12-40" n="40">Deci şi voi fiţi gata, că în ceasul în care nu gândiţi Fiul Omului va veni.</p>
    <p id="Luca-12-41" n="41">Şi a zis Petru: Doamne, către noi spui pilda aceasta sau şi către toţi?</p>
    <p id="Luca-12-42" n="42">Şi a zis Domnul: Cine este iconomul credincios şi înţelept pe care stăpânul îl va pune peste slugile sale, ca să le dea, la vreme, partea lor de grâu?</p>
    <p id="Luca-12-43" n="43">Fericită este sluga aceea pe care, venind stăpânul, o va găsi făcând aşa.</p>
    <p id="Luca-12-44" n="44">Adevărat vă spun că o va pune peste toate avuţiile sale.</p>
    <p id="Luca-12-45" n="45">Iar de va zice sluga aceea în inima sa: Stăpânul meu zăboveşte să vină, şi va începe să bată pe slugi şi pe slujnice, şi să mănânce, şi să bea şi să se îmbete,</p>
    <p id="Luca-12-46" n="46">Veni-va stăpânul slugii aceleia în ziua în care ea nu se aşteaptă şi în ceasul în care ea nu ştie şi o va tăia în două, iar partea ei va pune-o cu cei necredincioşi.</p>
    <p id="Luca-12-47" n="47">Iar sluga aceea care a ştiut voia stăpânului şi nu s-a pregătit, nici n-a făcut după voia lui, va fi bătută mult.</p>
    <p id="Luca-12-48" n="48">Şi cea care n-a ştiut, dar a făcut lucruri vrednice de bătaie, va fi bătută puţin. Şi oricui i s-a dat mult, mult i se va cere, şi cui i s-a încredinţat mult, mai mult i se va cere.</p>
    <p id="Luca-12-49" n="49">Foc am venit să arunc pe pământ şi cât aş vrea să fie acum aprins!</p>
    <p id="Luca-12-50" n="50">Şi cu botez am a Mă boteza, şi câtă nerăbdare am până ce se va îndeplini!</p>
    <p id="Luca-12-51" n="51">Vi se pare că am venit să dau pace pe pământ? Vă spun că nu, ci dezbinare.</p>
    <p id="Luca-12-52" n="52">Căci de acum înainte cinci dintr-o casă vor fi dezbinaţi: trei împotriva a doi şi doi împotriva a trei.</p>
    <p id="Luca-12-53" n="53">Dezbinaţi vor fi: tatăl împotriva fiului şi fiul împotriva tatălui, mama împotriva fiicei şi fiica împotriva mamei, soacra împotriva nurorii sale şi nora împotriva soacrei.</p>
    <p id="Luca-12-54" n="54">Şi zicea mulţimilor: Când vedeţi un nor ridicându-se dinspre apus, îndată ziceţi că vine ploaie mare; şi aşa este.</p>
    <p id="Luca-12-55" n="55">Iar când suflă vântul de la miazăzi, ziceţi că va fi arşiţă, şi aşa este.</p>
    <p id="Luca-12-56" n="56">Făţarnicilor! Faţa pământului şi a cerului ştiţi să o deosebiţi, dar vremea aceasta cum de nu o deosebiţi?</p>
    <p id="Luca-12-57" n="57">De ce, dar, de la voi înşivă nu judecaţi ce este drept?</p>
    <p id="Luca-12-58" n="58">Şi când mergi cu pârâşul tău la dregător, dă-ţi silinţa să te scapi de el pe cale, ca nu cumva să te târască la judecător, şi judecătorul să te dea în mâna temnicerului, iar temnicerul să te arunce în temniţă.</p>
    <p id="Luca-12-59" n="59">Zic ţie: Nu vei ieşi de acolo, până ce nu vei plăti şi cel din urmă ban.</p>
  </div>
  <div id="Luca-13" type="capitol" n="13">
    <head>Pilda galileienilor. O femeie vindecată în ziua sâmbetei. Pilde
şi cuvinte despre împărăţia lui Dumnezeu. Ierusalimul şi jalea-i
viitoare.</head>
    <p id="Luca-13-1" n="1">Şi erau de faţă în acel timp unii care-I vesteau despre galileienii al căror sânge Pilat l-a amestecat cu jertfele lor.</p>
    <p id="Luca-13-2" n="2">Şi El, răspunzând, le-a zis: Credeţi, oare, că aceşti galileieni au fost ei mai păcătoşi decât toţi galileienii, fiindcă au suferit aceasta?</p>
    <p id="Luca-13-3" n="3">Nu! zic vouă; dar dacă nu vă veţi pocăi, toţi veţi pieri la fel.</p>
    <p id="Luca-13-4" n="4">Sau acei optsprezece inşi, peste care s-a surpat turnul în Siloam şi i-a ucis, gândiţi, oare, că ei au fost mai păcătoşi decât toţi oamenii care locuiau în Ierusalim?</p>
    <p id="Luca-13-5" n="5">Nu! zic vouă; dar de nu vă veţi pocăi, toţi veţi pieri la fel.</p>
    <p id="Luca-13-6" n="6">Şi le-a spus pilda aceasta: Cineva avea un smochin, sădit în via sa şi a venit să caute rod în el, dar n-a găsit.</p>
    <p id="Luca-13-7" n="7">Şi a zis către vier: Iată trei ani sunt de când vin şi caut rod în smochinul acesta şi nu găsesc. Taie-l; de ce să ocupe locul în zadar?</p>
    <p id="Luca-13-8" n="8">Iar el, răspunzând, a zis: Doamne, lasă-l şi anul acesta, până ce îl voi săpa împrejur şi voi pune gunoi.</p>
    <p id="Luca-13-9" n="9">Poate va face rod în viitor; iar de nu, îl vei tăia.</p>
    <p id="Luca-13-10" n="10">Şi învăţa Iisus într-una din sinagogi sâmbăta.</p>
    <p id="Luca-13-11" n="11">Şi iată o femeie care avea de optsprezece ani un duh de neputinţă şi care era gârbovă, de nu putea să se ridice în sus nicidecum;</p>
    <p id="Luca-13-12" n="12">Iar Iisus, văzând-o, a chemat-o şi i-a zis: Femeie, eşti dezlegată de neputinţa ta.</p>
    <p id="Luca-13-13" n="13">Şi Şi-a pus mâinile asupra ei, şi ea îndată s-a îndreptat şi slăvea pe Dumnezeu.</p>
    <p id="Luca-13-14" n="14">Iar mai-marele sinagogii, mâniindu-se că Iisus a vindecat-o sâmbăta, răspunzând, zicea mulţimii: Şase zile sunt în care trebuie să se lucreze; venind deci într-acestea, vindecaţi-vă, dar nu în ziua sâmbetei!</p>
    <p id="Luca-13-15" n="15">Iar Domnul i-a răspuns şi a zis: Făţarnicilor! Fiecare dintre voi nu dezleagă, oare, sâmbăta boul său, sau asinul de la iesle, şi nu-l duce să-l adape?</p>
    <p id="Luca-13-16" n="16">Dar aceasta, fiică a lui Avraam fiind, pe care a legat-o satana, iată de optsprezece ani, nu se cuvenea, oare, să fie dezlegată de legătura aceasta, în ziua sâmbetei?</p>
    <p id="Luca-13-17" n="17">Şi zicând El acestea, s-au ruşinat toţi care erau împotriva Lui, şi toată mulţimea se bucura de faptele strălucite săvârşite de El.</p>
    <p id="Luca-13-18" n="18">Deci zicea: Cu ce este asemenea împărăţia lui Dumnezeu şi cu ce o voi asemăna?</p>
    <p id="Luca-13-19" n="19">Asemenea este grăuntelui de muştar pe care, luându-l, un om l-a aruncat în grădina sa, şi a crescut şi s-a făcut copac, iar păsările cerului s-au sălăşluit în ramurile lui.</p>
    <p id="Luca-13-20" n="20">Şi iarăşi a zis: Cu ce voi asemăna împărăţia lui Dumnezeu?</p>
    <p id="Luca-13-21" n="21">Asemenea este aluatului pe care, luându-l, femeia l-a ascuns în trei măsuri de făină, până ce s-a dospit totul.</p>
    <p id="Luca-13-22" n="22">Şi mergea El prin cetăţi şi prin sate, învăţând şi călătorind spre Ierusalim.</p>
    <p id="Luca-13-23" n="23">Şi I-a zis cineva: Doamne, puţini sunt, oare, cei ce se mântuiesc? Iar El le-a zis:</p>
    <p id="Luca-13-24" n="24">Siliţi-vă să intraţi prin poarta cea strâmtă, că mulţi, zic vouă, vor căuta să intre şi nu vor putea.</p>
    <p id="Luca-13-25" n="25">După ce se va scula stăpânul casei şi va încuia uşa şi veţi începe să staţi afară şi să bateţi la uşă, zicând: Doamne, deschide-ne! - şi el, răspunzând, vă va zice: Nu vă ştiu de unde sunteţi,</p>
    <p id="Luca-13-26" n="26">Atunci voi veţi începe să ziceţi: Am mâncat înaintea ta şi am băut şi în pieţele noastre ai învăţat.</p>
    <p id="Luca-13-27" n="27">Şi el vă va zice: Vă spun: Nu ştiu de unde sunteţi. Depărtaţi-vă de la mine toţi lucrătorii nedreptăţii.</p>
    <p id="Luca-13-28" n="28">Acolo va fi plângerea şi scrâşnirea dinţilor, când veţi vedea pe Avraam şi pe Isaac şi pe Iacov şi pe toţi proorocii în Împărăţia lui Dumnezeu, iar pe voi aruncaţi afară.</p>
    <p id="Luca-13-29" n="29">Şi vor veni alţii de la răsărit şi de la apus, de la miazănoapte şi de la miazăzi şi vor şedea la masă în împărăţia lui Dumnezeu.</p>
    <p id="Luca-13-30" n="30">Şi iată, sunt unii de pe urmă care vor fi întâi, şi sunt alţii întâi care vor fi pe urmă.</p>
    <p id="Luca-13-31" n="31">În ceasul acela au venit la El unii din farisei, zicându-I: Ieşi şi du-Te de aici, că Irod vrea să Te ucidă.</p>
    <p id="Luca-13-32" n="32">Şi El le-a zis: Mergând, spuneţi vulpii acesteia: Iată, alung demoni şi fac vindecări, astăzi şi mâine, iar a treia zi voi sfârşi.</p>
    <p id="Luca-13-33" n="33">Însă şi astăzi şi mâine şi în ziua următoare merg, fiindcă nu este cu putinţă să piară prooroc afară din Ierusalim.</p>
    <p id="Luca-13-34" n="34">Ierusalime, Ierusalime, care omori pe prooroci şi ucizi cu pietre pe cei trimişi la tine, de câte ori am voit să adun pe fiii tăi, cum adună pasărea puii săi sub aripi, dar n-aţi voit.</p>
    <p id="Luca-13-35" n="35">Iată vi se lasă casa voastră pustie, că adevărat grăiesc vouă. Nu Mă veţi mai vedea până ce va veni vremea când veţi zice: Binecuvântat este Cel ce vine întru numele Domnului!</p>
  </div>
  <div id="Luca-14" type="capitol" n="14">
    <head>Bolnavul de idropică vindecat sâmbăta. Îndemn la smerenie şi la
milostenie. Pilda despre cina cea mare. Lepădarea de
sine.</head>
    <p id="Luca-14-1" n="1">Şi când a intrat El în casa unuia dintre căpeteniile fariseilor sâmbăta, ca să mănânce, şi ei Îl pândeau,</p>
    <p id="Luca-14-2" n="2">Iată un om bolnav de idropică era înaintea Lui.</p>
    <p id="Luca-14-3" n="3">Şi, răspunzând, Iisus a zis către învăţătorii de lege şi către farisei, spunând: Cuvine-se a vindeca sâmbăta ori nu?</p>
    <p id="Luca-14-4" n="4">Ei însă au tăcut. Şi luându-l, l-a vindecat şi i-a dat drumul.</p>
    <p id="Luca-14-5" n="5">Şi către ei a zis: Care dintre voi, de-i cădea fiul sau boul în fântână nu-l va scoate îndată în ziua sâmbetei?</p>
    <p id="Luca-14-6" n="6">Şi n-au putut să-i răspundă la acestea.</p>
    <p id="Luca-14-7" n="7">Şi luând seama cum îşi alegeau la masă cele dintâi locuri, a spus celor chemaţi o pildă, zicând între ei:</p>
    <p id="Luca-14-8" n="8">Când vei fi chemat de cineva la nuntă, nu te aşeza în locul cel dintâi, ca nu cumva să fie chemat de el altul mai de cinste decât tine.</p>
    <p id="Luca-14-9" n="9">Şi venind cel care te-a chemat pe tine şi pe el, îţi va zice: Dă acestuia locul. Şi atunci, cu ruşine, te vei duce să te aşezi pe locul cel mai de pe urmă.</p>
    <p id="Luca-14-10" n="10">Ci, când vei fi chemat, mergând aşează-te în cel din urmă loc, ca atunci când va veni cel ce te-a chemat, el să-ţi zică: Prietene, mută-te mai sus. Atunci vei avea cinstea în faţa tuturor celor care vor şedea împreună cu tine.</p>
    <p id="Luca-14-11" n="11">Căci, oricine se înalţă pe sine se va smeri, iar cel ce se smereşte pe sine se va înălţa.</p>
    <p id="Luca-14-12" n="12">Zis-a şi celui ce-L chemase: Când faci prânz sau cină, nu chema pe prietenii tăi, nici pe fraţii tăi, nici pe rudele tale, nici vecinii bogaţi, ca nu cumva să te cheme şi ei, la rândul lor, pe tine, şi să-ţi fie ca răsplată.</p>
    <p id="Luca-14-13" n="13">Ci, când faci un ospăţ, cheamă pe săraci, pe neputincioşi, pe şchiopi, pe orbi,</p>
    <p id="Luca-14-14" n="14">Şi fericit vei fi că nu pot să-ţi răsplătească. Căci ţi se va răsplăti la învierea drepţilor.</p>
    <p id="Luca-14-15" n="15">Şi auzind acestea, unul dintre cei ce şedeau cu El la masă I-a zis: Fericit este cel ce va prânzi în împărăţia lui Dumnezeu!</p>
    <p id="Luca-14-16" n="16">Iar El i-a zis: Un om oarecare a făcut cină mare şi a chemat pe mulţi;</p>
    <p id="Luca-14-17" n="17">Şi a trimis la ceasul cinei pe sluga sa ca să spună celor chemaţi: Veniţi, că iată toate sunt gata.</p>
    <p id="Luca-14-18" n="18">Şi au început unul câte unul, să-şi ceară iertare. Cel dintâi i-a zis: Ţarină am cumpărat şi am nevoie să ies ca s-o văd; te rog iartă-mă.</p>
    <p id="Luca-14-19" n="19">Şi altul a zis: Cinci perechi de boi am cumpărat şi mă duc să-i încerc; te rog iartă-mă.</p>
    <p id="Luca-14-20" n="20">Al treilea a zis: Femeie mi-am luat şi de aceea nu pot veni.</p>
    <p id="Luca-14-21" n="21">Şi întorcându-se, sluga a spus stăpânului său acestea. Atunci, mâniindu-se, stăpânul casei a zis: Ieşi îndată în pieţele şi uliţele cetăţii, şi pe săraci, şi pe neputincioşi, şi pe orbi, şi pe şchiopi adu-i aici.</p>
    <p id="Luca-14-22" n="22">Şi a zis sluga: Doamne, s-a făcut precum ai poruncit şi tot mai este loc.</p>
    <p id="Luca-14-23" n="23">Şi a zis stăpânul către slugă: Ieşi la drumuri şi la garduri şi sileşte să intre, ca să mi se umple casa,</p>
    <p id="Luca-14-24" n="24">Căci zic vouă: Nici unul din bărbaţii aceia care au fost chemaţi nu va gusta din cina mea.</p>
    <p id="Luca-14-25" n="25">Şi mergeau cu El mulţimi multe; şi întorcându-Se, a zis către ele:</p>
    <p id="Luca-14-26" n="26">Dacă vine cineva la Mine şi nu urăşte pe tatăl său şi pe mamă şi pe femeie şi pe copii şi pe fraţi şi pe surori, chiar şi sufletul său însuşi, nu poate să fie ucenicul Meu.</p>
    <p id="Luca-14-27" n="27">Şi cel ce nu-şi poartă crucea sa şi nu vine după Mine nu poate să fie ucenicul Meu.</p>
    <p id="Luca-14-28" n="28">Că cine dintre voi vrând să zidească un turn nu stă mai întâi şi-şi face socoteala cheltuielii, dacă are cu ce să-l isprăvească?</p>
    <p id="Luca-14-29" n="29">Ca nu cumva, punându-i temelia şi neputând să-l termine, toţi cei care vor vedea să înceapă a-l lua în râs,</p>
    <p id="Luca-14-30" n="30">Zicând: Acest om a început să zidească, dar n-a putut isprăvi.</p>
    <p id="Luca-14-31" n="31">Sau care rege, plecând să se bată în război cu alt rege, nu va sta întâi să se sfătuiască, dacă va putea să întâmpine cu zece mii pe cel care vine împotriva lui cu douăzeci de mii?</p>
    <p id="Luca-14-32" n="32">Iar de nu, încă fiind el departe, îi trimite solie şi se roagă de pace.</p>
    <p id="Luca-14-33" n="33">Aşadar oricine dintre voi care nu se leapădă de tot ce are nu poate să fie ucenicul Meu.</p>
    <p id="Luca-14-34" n="34">Bună este sarea, dar dacă şi sarea se va strica, cu ce va fi dreasă?</p>
    <p id="Luca-14-35" n="35">Nici în pământ, nici în gunoi, nu este de folos, ci o aruncă afară. Cine are urechi de auzit să audă.</p>
  </div>
  <div id="Luca-15" type="capitol" n="15">
    <head>Pildele: Oaia cea pierdută, despre drahma cea pierdută şi despre
fiul risipitor.</head>
    <p id="Luca-15-1" n="1">Şi se apropiau de El toţi vameşii şi păcătoşii, ca să-L asculte.</p>
    <p id="Luca-15-2" n="2">Şi fariseii şi cărturarii cârteau, zicând: Acesta primeşte la Sine pe păcătoşi şi mănâncă cu ei.</p>
    <p id="Luca-15-3" n="3">Şi a zis către ei pilda aceasta, spunând:</p>
    <p id="Luca-15-4" n="4">Care om dintre voi, având o sută de oi şi pierzând din ele una, nu lasă pe cele nouăzeci şi nouă în pustie şi se duce după cea pierdută, până ce o găseşte?</p>
    <p id="Luca-15-5" n="5">Şi găsind-o, o pune pe umerii săi, bucurându-se;</p>
    <p id="Luca-15-6" n="6">Şi sosind acasă, cheamă prietenii şi vecinii, zicându-le: Bucuraţi-vă cu mine, că am găsit oaia cea pierdută.</p>
    <p id="Luca-15-7" n="7">Zic vouă: Că aşa şi în cer va fi mai multă bucurie pentru un păcătos care se pocăieşte, decât pentru nouăzeci şi nouă de drepţi, care n-au nevoie de pocăinţă.</p>
    <p id="Luca-15-8" n="8">Sau care femeie, având zece drahme, dacă pierde o drahmă, nu aprinde lumina şi nu mătură casa şi nu caută cu grijă până ce o găseşte?</p>
    <p id="Luca-15-9" n="9">Şi găsind-o, cheamă prietenele şi vecinele sale, spunându-le: Bucuraţi-vă cu mine, căci am găsit drahma pe care o pierdusem.</p>
    <p id="Luca-15-10" n="10">Zic vouă, aşa se face bucurie îngerilor lui Dumnezeu pentru un păcătos care se pocăieşte.</p>
    <p id="Luca-15-11" n="11">Şi a zis: Un om avea doi fii.</p>
    <p id="Luca-15-12" n="12">Şi a zis cel mai tânăr dintre ei tatălui său: Tată, dă-mi partea ce mi se cuvine din avere. Şi el le-a împărţit averea.</p>
    <p id="Luca-15-13" n="13">Şi nu după multe zile, adunând toate, fiul cel mai tânăr s-a dus într-o ţară depărtată şi acolo şi-a risipit averea, trăind în desfrânări.</p>
    <p id="Luca-15-14" n="14">Şi după ce a cheltuit totul, s-a făcut foamete mare în ţara aceea, şi el a început să ducă lipsă.</p>
    <p id="Luca-15-15" n="15">Şi ducându-se, s-a alipit el de unul din locuitorii acelei ţări, şi acesta l-a trimis la ţarinile sale să păzească porcii.</p>
    <p id="Luca-15-16" n="16">Şi dorea să-şi sature pântecele din roşcovele pe care le mâncau porcii, însă nimeni nu-i dădea.</p>
    <p id="Luca-15-17" n="17">Dar, venindu-şi în sine, a zis: Câţi argaţi ai tatălui meu sunt îndestulaţi de pâine, iar eu pier aici de foame!</p>
    <p id="Luca-15-18" n="18">Sculându-mă, mă voi duce la tatăl meu şi-i voi spune: Tată, am greşit la cer şi înaintea ta;</p>
    <p id="Luca-15-19" n="19">Nu mai sunt vrednic să mă numesc fiul tău. Fă-mă ca pe unul din argaţii tăi.</p>
    <p id="Luca-15-20" n="20">Şi, sculându-se, a venit la tatăl său. Şi încă departe fiind el, l-a văzut tatăl său şi i s-a făcut milă şi, alergând, a căzut pe grumazul lui şi l-a sărutat.</p>
    <p id="Luca-15-21" n="21">Şi i-a zis fiul: Tată, am greşit la cer şi înaintea ta şi nu mai sunt vrednic să mă numesc fiul tău.</p>
    <p id="Luca-15-22" n="22">Şi a zis tatăl către slugile sale: Aduceţi degrabă haina lui cea dintâi şi-l îmbrăcaţi şi daţi inel în mâna lui şi încălţăminte în picioarele lui;</p>
    <p id="Luca-15-23" n="23">Şi aduceţi viţelul cel îngrăşat şi-l înjunghiaţi şi, mâncând, să ne veselim;</p>
    <p id="Luca-15-24" n="24">Căci acest fiu al meu mort era şi a înviat, pierdut era şi s-a aflat. Şi au început să se veselească.</p>
    <p id="Luca-15-25" n="25">Iar fiul cel mare era la ţarină. Şi când a venit şi s-a apropiat de casă, a auzit cântece şi jocuri.</p>
    <p id="Luca-15-26" n="26">Şi, chemând la sine pe una dintre slugi, a întrebat ce înseamnă acestea.</p>
    <p id="Luca-15-27" n="27">Iar ea i-a răspuns: Fratele tău a venit, şi tatăl tău a înjunghiat viţelul cel îngrăşat, pentru că l-a primit sănătos.</p>
    <p id="Luca-15-28" n="28">Şi el s-a mâniat şi nu voia să intre; dar tatăl lui, ieşind, îl ruga.</p>
    <p id="Luca-15-29" n="29">Însă el, răspunzând, a zis tatălui său: Iată, atâţia ani îţi slujesc şi niciodată n-am călcat porunca ta. Şi mie niciodată nu mi-ai dat un ied, ca să mă veselesc cu prietenii mei.</p>
    <p id="Luca-15-30" n="30">Dar când a venit acest fiu al tău, care ţi-a mâncat averea cu desfrânatele, ai înjunghiat pentru el viţelul cel îngrăşat.</p>
    <p id="Luca-15-31" n="31">Tatăl însă i-a zis: Fiule, tu totdeauna eşti cu mine şi toate ale mele ale tale sunt.</p>
    <p id="Luca-15-32" n="32">Trebuia însă să ne veselim şi să ne bucurăm, căci fratele tău acesta mort era şi a înviat, pierdut era şi s-a aflat.</p>
  </div>
  <div id="Luca-16" type="capitol" n="16">
    <head>Parabola despre iconomul necredincios. Parabola despre bogatul
nemilostiv şi despre săracul Lazăr.</head>
    <p id="Luca-16-1" n="1">Şi zicea şi către ucenicii Săi: Era un om bogat care avea un iconom şi acesta a fost pârât lui că-i risipeşte avuţiile.</p>
    <p id="Luca-16-2" n="2">Şi chemându-l, i-a zis: Ce este aceasta ce aud despre tine? Dă-mi socoteala de iconomia ta, căci nu mai poţi să fii iconom.</p>
    <p id="Luca-16-3" n="3">Iar iconomul a zis în sine: Ce voi face că stăpânul meu ia iconomia de la mine? Să sap, nu pot; să cerşesc, mi-e ruşine.</p>
    <p id="Luca-16-4" n="4">Ştiu ce voi face, ca să mă primească în casele lor, când voi fi scos din iconomie.</p>
    <p id="Luca-16-5" n="5">Şi chemând la sine, unul câte unul, pe datornicii stăpânului său, a zis celui dintâi: Cât eşti dator stăpânului meu?</p>
    <p id="Luca-16-6" n="6">Iar el a zis: O sută de măsuri de untdelemn. Iconomul i-a zis: Ia-ţi zapisul şi, şezând, scrie degrabă cincizeci.</p>
    <p id="Luca-16-7" n="7">După aceea a zis altuia: Dar tu, cât eşti dator? El i-a spus: O sută de măsuri de grâu. Zis-a iconomul: Ia-ţi zapisul şi scrie optzeci.</p>
    <p id="Luca-16-8" n="8">Şi a lăudat stăpânul pe iconomul cel nedrept, căci a lucrat înţelepţeşte. Căci fiii veacului acestuia sunt mai înţelepţi în neamul lor decât fiii luminii.</p>
    <p id="Luca-16-9" n="9">Şi Eu zic vouă: Faceţi-vă prieteni cu bogăţia nedreaptă, ca atunci, când veţi părăsi viaţa, să vă primească ei în corturile cele veşnice.</p>
    <p id="Luca-16-10" n="10">Cel ce este credincios în foarte puţin şi în mult este credincios; şi cel ce e nedrept în foarte puţin şi în mult este nedrept.</p>
    <p id="Luca-16-11" n="11">Deci dacă n-aţi fost credincioşi în bogăţia nedreaptă, cine vă va încredinţa pe cea adevărată?</p>
    <p id="Luca-16-12" n="12">Şi dacă în ceea ce este străin nu aţi fost credincioşi, cine vă va da ce este al vostru?</p>
    <p id="Luca-16-13" n="13">Nici o slugă nu poate să slujească la doi stăpâni. Fiindcă sau pe unul îl va urî şi pe celălalt îl va iubi, sau de unul se va ţine şi pe celălalt îl va dispreţui. Nu puteţi să slujiţi lui Dumnezeu şi lui mamona.</p>
    <p id="Luca-16-14" n="14">Toate acestea le auzeau şi fariseii, care erau iubitori de argint şi-L luau în bătaie de joc.</p>
    <p id="Luca-16-15" n="15">Şi El le-a zis: Voi sunteţi cei ce vă faceţi pe voi drepţi înaintea oamenilor, dar Dumnezeu cunoaşte inimile voastre; căci ceea ce la oameni este înalt, urâciune este înaintea lui Dumnezeu.</p>
    <p id="Luca-16-16" n="16">Legea şi proorocii au fost până la Ioan; de atunci împărăţia lui Dumnezeu se binevesteşte şi fiecare se sileşte spre ea.</p>
    <p id="Luca-16-17" n="17">Dar mai lesne e să treacă cerul şi pământul, decât să cadă din Lege un corn de literă.</p>
    <p id="Luca-16-18" n="18">Oricine-şi lasă femeia sa şi ia pe alta săvârşeşte adulter; şi cel ce ia pe cea lăsată de bărbat săvârşeşte adulter.</p>
    <p id="Luca-16-19" n="19">Era un om bogat care se îmbrăca în porfiră şi în vison, veselindu-se în toate zilele în chip strălucit.</p>
    <p id="Luca-16-20" n="20">Iar un sărac, anume Lazăr, zăcea înaintea porţii lui, plin de bube,</p>
    <p id="Luca-16-21" n="21">Poftind să se sature din cele ce cădeau de la masa bogatului; dar şi câinii venind, lingeau bubele lui.</p>
    <p id="Luca-16-22" n="22">Şi a murit săracul şi a fost dus de către îngeri în sânul lui Avraam. A murit şi bogatul şi a fost înmormântat.</p>
    <p id="Luca-16-23" n="23">Şi în iad, ridicându-şi ochii, fiind în chinuri, el a văzut de departe pe Avraam şi pe Lazăr în sânul lui.</p>
    <p id="Luca-16-24" n="24">Şi el, strigând, a zis: Părinte Avraame, fie-ţi milă de mine şi trimite pe Lazăr să-şi ude vârful degetului în apă şi să-mi răcorească limba, căci mă chinuiesc în această văpaie.</p>
    <p id="Luca-16-25" n="25">Dar Avraam a zis: Fiule, adu-ţi aminte că ai primit cele bune ale tale în viaţa ta, şi Lazăr, asemenea, pe cele rele; iar acum aici el se mângâie, iar tu te chinuieşti.</p>
    <p id="Luca-16-26" n="26">Şi peste toate acestea, între noi şi voi s-a întărit prăpastie mare, ca cei care voiesc să treacă de aici la voi să nu poată, nici cei de acolo să treacă la noi.</p>
    <p id="Luca-16-27" n="27">Iar el a zis: Rogu-te, dar, părinte, să-l trimiţi în casa tatălui meu,</p>
    <p id="Luca-16-28" n="28">Căci am cinci fraţi, să le spună lor acestea, ca să nu vină şi ei în acest loc de chin.</p>
    <p id="Luca-16-29" n="29">Şi i-a zis Avraam: Au pe Moise şi pe prooroci; să asculte de ei.</p>
    <p id="Luca-16-30" n="30">Iar el a zis: Nu, părinte Avraam, ci, dacă cineva dintre morţi se va duce la ei, se vor pocăi.</p>
    <p id="Luca-16-31" n="31">Şi i-a zis Avraam: Dacă nu ascultă de Moise şi de prooroci, nu vor crede nici dacă ar învia cineva dintre morţi.</p>
  </div>
  <div id="Luca-17" type="capitol" n="17">
    <head>Despre sminteli, iertare şi credinţă. Vindecarea celor zece
leproşi. Când va veni împărăţia lui Dumnezeu.</head>
    <p id="Luca-17-1" n="1">Şi a zis către ucenicii Săi: Cu neputinţă este să nu vină smintelile, dar vai aceluia prin care ele vin!</p>
    <p id="Luca-17-2" n="2">Mai de folos i-ar fi dacă i s-ar lega de gât o piatră de moară şi ar fi aruncat în mare, decât să smintească pe unul din aceştia mici.</p>
    <p id="Luca-17-3" n="3">Luaţi aminte la voi înşivă. De-ţi va greşi fratele tău, dojeneşte-l şi dacă se va pocăi, iartă-l.</p>
    <p id="Luca-17-4" n="4">Şi chiar dacă îţi va greşi de şapte ori într-o zi şi de şapte ori se va întoarce către tine, zicând: Mă căiesc, iartă-l.</p>
    <p id="Luca-17-5" n="5">Şi au zis apostolii către Domnul: Sporeşte-ne credinţa.</p>
    <p id="Luca-17-6" n="6">Iar Domnul a zis: De aţi avea credinţă cât un grăunte de muştar, aţi zice acestui sicomor: Dezrădăcinează-te şi te sădeşte în mare, şi vă va asculta.</p>
    <p id="Luca-17-7" n="7">Cine dintre voi, având o slugă la arat sau la păscut turme, îi va zice când se întoarce din ţarină: Vino îndată şi şezi la masă?</p>
    <p id="Luca-17-8" n="8">Oare, nu-i va zice: Pregăteşte-mi ca să cinez şi, încingându-te, slujeşte-mi, până ce voi mânca şi voi bea şi după aceea vei mânca şi vei bea şi tu?</p>
    <p id="Luca-17-9" n="9">Va mulţumi, oare, slugii că a făcut cele poruncite? Cred că nu.</p>
    <p id="Luca-17-10" n="10">Aşa şi voi, când veţi face toate cele poruncite vouă, să ziceţi: Suntem slugi netrebnice, pentru că am făcut ceea ce eram datori să facem.</p>
    <p id="Luca-17-11" n="11">Iar pe când Iisus mergea spre Ierusalim şi trecea prin mijlocul Samariei şi al Galileii,</p>
    <p id="Luca-17-12" n="12">Intrând într-un sat, L-au întâmpinat zece leproşi care stăteau departe,</p>
    <p id="Luca-17-13" n="13">Şi care au ridicat glasul şi au zis: Iisuse, Învăţătorule, fie-Ţi milă de noi!</p>
    <p id="Luca-17-14" n="14">Şi văzându-i, El le-a zis: Duceţi-vă şi vă arătaţi preoţilor. Dar, pe când ei se duceau, s-au curăţit.</p>
    <p id="Luca-17-15" n="15">Iar unul dintre ei, văzând că s-a vindecat, s-a întors cu glas mare slăvind pe Dumnezeu.</p>
    <p id="Luca-17-16" n="16">Şi a căzut cu faţa la pământ la picioarele lui Iisus, mulţumindu-I. Şi acela era samarinean.</p>
    <p id="Luca-17-17" n="17">Şi răspunzând, Iisus a zis: Au nu zece s-au curăţit? Dar cei nouă unde sunt?</p>
    <p id="Luca-17-18" n="18">Nu s-a găsit să se întoarcă să dea slavă lui Dumnezeu decât numai acesta, care este de alt neam?</p>
    <p id="Luca-17-19" n="19">Şi i-a zis: Scoală-te şi du-te; credinţa ta te-a mântuit.</p>
    <p id="Luca-17-20" n="20">Şi fiind întrebat de farisei când va veni împărăţia lui Dumnezeu, le-a răspuns şi a zis: Împărăţia lui Dumnezeu nu va veni în chip văzut.</p>
    <p id="Luca-17-21" n="21">Şi nici nu vor zice: Iat-o aici sau acolo. Căci, iată, împărăţia lui Dumnezeu este înăuntrul vostru.</p>
    <p id="Luca-17-22" n="22">Zis-a către ucenici: Veni-vor zile când veţi dori să vedeţi una din zilele Fiului Omului, şi nu veţi vedea.</p>
    <p id="Luca-17-23" n="23">Şi vor zice vouă: Iată este acolo; iată, aici; nu vă duceţi şi nu vă luaţi după ei.</p>
    <p id="Luca-17-24" n="24">Căci după cum fulgerul, fulgerând dintr-o parte de sub cer, luminează până la cealaltă parte de sub cer, aşa va fi şi Fiul Omului în ziua Sa.</p>
    <p id="Luca-17-25" n="25">Dar mai întâi El trebuie să sufere multe şi să fie lepădat de neamul acesta.</p>
    <p id="Luca-17-26" n="26">Şi precum a fost în zilele lui Noe, tot aşa va fi şi în zilele Fiului Omului:</p>
    <p id="Luca-17-27" n="27">Mâncau, beau, se însurau, se măritau până în ziua când a intrat Noe în corabie şi a venit potopul şi i-a nimicit pe toţi.</p>
    <p id="Luca-17-28" n="28">Tot aşa precum a fost în zilele lui Lot: mâncau, beau, cumpărau, vindeau, sădeau, şi zideau,</p>
    <p id="Luca-17-29" n="29">Iar în ziua în care a ieşit Lot din Sodoma a plouat din cer foc şi pucioasă şi i-a nimicit pe toţi,</p>
    <p id="Luca-17-30" n="30">La fel va fi în ziua în care se va arăta Fiul Omului.</p>
    <p id="Luca-17-31" n="31">În ziua aceea, cel care va fi pe acoperişul casei, şi lucrurile lui în casă, să nu se coboare ca să le ia; de asemenea, cel ce va fi în ţarină să nu se întoarcă înapoi.</p>
    <p id="Luca-17-32" n="32">Aduceţi-vă aminte de femeia lui Lot.</p>
    <p id="Luca-17-33" n="33">Cine va căuta să-şi scape sufletul, îl va pierde; iar cine îl va pierde, acela îl va dobândi.</p>
    <p id="Luca-17-34" n="34">Zic vouă: În noaptea aceea vor fi doi într-un pat; unul va fi luat, iar celălalt va fi lăsat.</p>
    <p id="Luca-17-35" n="35">Două vor măcina împreună; una va fi luată şi alta va fi lăsată.</p>
    <p id="Luca-17-36" n="36">Doi vor fi în ogor; unul se va lua altul se va lăsa.</p>
    <p id="Luca-17-37" n="37">Şi răspunzând, ucenicii I-au zis: Unde, Doamne? Iar El le-a zis: Unde va fi stârvul, acolo se vor aduna vulturii.</p>
  </div>
  <div id="Luca-18" type="capitol" n="18">
    <head>Pildele: văduva stăruitoare, vameşul şi fariseul. Iisus cheamă
pe copii la Sine. Primejdiile bogăţiei. A treia vestire a
Patimilor. Vindecarea orbului din Ierihon.</head>
    <p id="Luca-18-1" n="1">Şi le spunea o pildă cum trebuie să se roage totdeauna şi să nu-şi piardă nădejdea,</p>
    <p id="Luca-18-2" n="2">Zicând: Într-o cetate era un judecător care de Dumnezeu nu se temea şi de om nu se ruşina.</p>
    <p id="Luca-18-3" n="3">Şi era, în cetatea aceea, o văduvă, care venea la el, zicând: Fă-mi dreptate faţă de potrivnicul meu.</p>
    <p id="Luca-18-4" n="4">Şi un timp n-a voit, dar după acestea a zis întru sine: Deşi de Dumnezeu nu mă tem şi de om nu mă ruşinez,</p>
    <p id="Luca-18-5" n="5">Totuşi, fiindcă văduva aceasta îmi face supărare, îi voi face dreptate, ca să nu vină mereu să mă supere.</p>
    <p id="Luca-18-6" n="6">Şi a zis Domnul: Auziţi ce spune judecătorul cel nedrept?</p>
    <p id="Luca-18-7" n="7">Dar Dumnezeu, oare, nu va face dreptate aleşilor Săi care strigă către El ziua şi noaptea şi pentru care El rabdă îndelung?</p>
    <p id="Luca-18-8" n="8">Zic vouă că le va face dreptate în curând. Dar Fiul Omului, când va veni, va găsi, oare, credinţă pe pământ?</p>
    <p id="Luca-18-9" n="9">Către unii care se credeau că sunt drepţi şi priveau cu dispreţ pe ceilalţi, a zis pilda aceasta:</p>
    <p id="Luca-18-10" n="10">Doi oameni s-au suit la templu, ca să se roage: unul fariseu şi celălalt vameş.</p>
    <p id="Luca-18-11" n="11">Fariseul, stând, aşa se ruga în sine: Dumnezeule, Îţi mulţumesc că nu sunt ca ceilalţi oameni, răpitori, nedrepţi, adulteri, sau ca şi acest vameş.</p>
    <p id="Luca-18-12" n="12">Postesc de două ori pe săptămână, dau zeciuială din toate câte câştig.</p>
    <p id="Luca-18-13" n="13">Iar vameşul, departe stând, nu voia nici ochii să-şi ridice către cer, ci-şi bătea pieptul, zicând: Dumnezeule, fii milostiv mie, păcătosului.</p>
    <p id="Luca-18-14" n="14">Zic vouă că acesta s-a coborât mai îndreptat la casa sa, decât acela. Fiindcă oricine se înalţă pe sine se va smeri, iar cel ce se smereşte pe sine se va înălţa.</p>
    <p id="Luca-18-15" n="15">Şi aduceau la El şi pruncii, ca să Se atingă de ei. Iar ucenicii, văzând, îi certau.</p>
    <p id="Luca-18-16" n="16">Iar Iisus i-a chemat la Sine, zicând: Lăsaţi copii să vină la Mine şi nu-i opriţi, căci împărăţia lui Dumnezeu este a unora ca aceştia.</p>
    <p id="Luca-18-17" n="17">Adevărat grăiesc vouă: Cine nu va primi împărăţia lui Dumnezeu ca un prunc nu va intra în ea.</p>
    <p id="Luca-18-18" n="18">Şi L-a întrebat un dregător, zicând: Bunule Învăţător, ce să fac ca să moştenesc viaţa de veci?</p>
    <p id="Luca-18-19" n="19">Iar Iisus i-a zis: Pentru ce Mă numeşti bun? Nimeni nu este bun, decât unul Dumnezeu.</p>
    <p id="Luca-18-20" n="20">Ştii poruncile: Să nu săvârşeşti adulter, să nu ucizi, să nu furi, să nu mărturiseşti strâmb, cinsteşte pe tatăl tău şi pe mama ta.</p>
    <p id="Luca-18-21" n="21">Iar el a zis: Toate acestea le-am păzit din tinereţile mele.</p>
    <p id="Luca-18-22" n="22">Auzind Iisus i-a zis: Încă una îţi lipseşte: Vinde toate câte ai şi le împarte săracilor şi vei avea comoară în ceruri; şi vino de urmează Mie.</p>
    <p id="Luca-18-23" n="23">Iar el, auzind acestea, s-a întristat, căci era foarte bogat.</p>
    <p id="Luca-18-24" n="24">Şi văzându-l întristat, Iisus a zis: Cât de greu vor intra cei ce au averi în împărăţia lui Dumnezeu!</p>
    <p id="Luca-18-25" n="25">Că mai lesne este a trece cămila prin urechile acului decât să intre bogatul în împărăţia lui Dumnezeu.</p>
    <p id="Luca-18-26" n="26">Zis-au cei ce ascultau: Şi cine poate să se mântuiască?</p>
    <p id="Luca-18-27" n="27">Iar El a zis: Cele ce sunt cu neputinţă la oameni sunt cu putinţă la Dumnezeu.</p>
    <p id="Luca-18-28" n="28">Iar Petru a zis: Iată, noi, lăsând toate ale noastre, am urmat Ţie.</p>
    <p id="Luca-18-29" n="29">Şi El le-a zis: Adevărat grăiesc vouă: Nu este nici unul care a lăsat casă, sau femeie, sau fraţi, sau părinţi, sau copii, pentru împărăţia lui Dumnezeu,</p>
    <p id="Luca-18-30" n="30">Şi să nu ia cu mult mai mult în vremea aceasta, iar în veacul ce va să vină, viaţă veşnică.</p>
    <p id="Luca-18-31" n="31">Şi luând la Sine pe cei doisprezece, a zis către ei: Iată ne suim la Ierusalim şi se vor împlini toate cele scrise prin prooroci despre Fiul Omului.</p>
    <p id="Luca-18-32" n="32">Căci va fi dat păgânilor şi va fi batjocorit şi va fi ocărât şi scuipat.</p>
    <p id="Luca-18-33" n="33">Şi, după ce Îl vor biciui, Îl vor ucide; iar a treia zi va învia.</p>
    <p id="Luca-18-34" n="34">Şi ei n-au înţeles nimic din acestea, căci cuvântul acesta era ascuns pentru ei şi nu înţelegeau cele spuse.</p>
    <p id="Luca-18-35" n="35">Şi când S-a apropiat Iisus de Ierihon, un orb şedea lângă drum, cerşind.</p>
    <p id="Luca-18-36" n="36">Şi, auzind el mulţimea care trecea, întreba ce e aceasta.</p>
    <p id="Luca-18-37" n="37">Şi i-au spus că trece Iisus Nazarineanul.</p>
    <p id="Luca-18-38" n="38">Şi el a strigat, zicând: Iisuse, Fiul lui David, fie-Ţi milă de mine!</p>
    <p id="Luca-18-39" n="39">Şi cei care mergeau înainte îl certau ca să tacă, iar el cu mult mai mult striga: Fiule al lui David, fie-Ţi milă de mine!</p>
    <p id="Luca-18-40" n="40">Şi oprindu-Se, Iisus a poruncit să-l aducă la El; şi apropiindu-se, l-a întrebat:</p>
    <p id="Luca-18-41" n="41">Ce voieşti să-ţi fac? Iar el a zis: Doamne, să văd!</p>
    <p id="Luca-18-42" n="42">Şi Iisus i-a zis: Vezi! Credinţa ta te-a mântuit.</p>
    <p id="Luca-18-43" n="43">Şi îndată a văzut şi mergea după El, slăvind pe Dumnezeu. Şi tot poporul, care văzuse, a dat laudă lui Dumnezeu.</p>
  </div>
  <div id="Luca-19" type="capitol" n="19">
    <head>Zaheu. Pilda minelor. Intrarea în Ierusalim. Iisus deplânge
Ierusalimul şi alungă pe vânzătorii de la templu.</head>
    <p id="Luca-19-1" n="1">Şi intrând, trecea prin Ierihon.</p>
    <p id="Luca-19-2" n="2">Şi iată un bărbat, cu numele Zaheu, şi acesta era mai-marele vameşilor şi era bogat.</p>
    <p id="Luca-19-3" n="3">Şi căuta să vadă cine este Iisus, dar nu putea de mulţime, pentru că era mic de statură.</p>
    <p id="Luca-19-4" n="4">Şi alergând el înainte, s-a suit într-un sicomor, ca să-L vadă, căci pe acolo avea să treacă.</p>
    <p id="Luca-19-5" n="5">Şi când a sosit la locul acela, Iisus, privind în sus, a zis către el: Zahee, coboară-te degrabă, căci astăzi în casa ta trebuie să rămân.</p>
    <p id="Luca-19-6" n="6">Şi a coborât degrabă şi L-a primit, bucurându-se.</p>
    <p id="Luca-19-7" n="7">Şi văzând, toţi murmurau, zicând că a intrat să găzduiască la un om păcătos.</p>
    <p id="Luca-19-8" n="8">Iar Zaheu, stând, a zis către Domnul: Iată, jumătate din averea mea, Doamne, o dau săracilor şi, dacă am năpăstuit pe cineva cu ceva, întorc împătrit.</p>
    <p id="Luca-19-9" n="9">Şi a zis către el Iisus: Astăzi s-a făcut mântuire casei acesteia, căci şi acesta este fiu al lui Avraam.</p>
    <p id="Luca-19-10" n="10">Căci Fiul Omului a venit să caute şi să mântuiască pe cel pierdut.</p>
    <p id="Luca-19-11" n="11">Şi ascultând ei acestea, Iisus, adăugând, le-a spus o pildă, fiindcă El era aproape de Ierusalim, iar ei credeau că împărăţia lui Dumnezeu se va arăta îndată.</p>
    <p id="Luca-19-12" n="12">Deci a zis: Un om de neam mare s-a dus într-o ţară îndepărtată, ca să-şi ia domnie şi să se întoarcă.</p>
    <p id="Luca-19-13" n="13">Şi chemând zece slugi ale sale, le-a dat zece mine şi a zis către ele: Neguţătoriţi cu ele până ce voi veni!</p>
    <p id="Luca-19-14" n="14">Dar cetăţenii lui îl urau şi au trimis solie în urma lui, zicând: Nu voim ca acesta să domnească peste noi.</p>
    <p id="Luca-19-15" n="15">Şi când s-a întors el, după ce luase domnia, a zis să fie chemate slugile acelea, cărora le dăduse banii, ca să ştie cine ce a neguţătorit.</p>
    <p id="Luca-19-16" n="16">Şi a venit cea dintâi, zicând: Doamne, mina ta a adus câştig zece mine.</p>
    <p id="Luca-19-17" n="17">Şi i-a zis stăpânul: Bine slugă bună, fiindcă întru puţin ai fost credincioasă, să ai stăpânire peste zece cetăţi.</p>
    <p id="Luca-19-18" n="18">Şi a venit a doua, zicând: Mina ta, stăpâne, a mai adus cinci mine.</p>
    <p id="Luca-19-19" n="19">Iar el a zis şi acesteia: Să ai şi tu stăpânire peste cinci cetăţi.</p>
    <p id="Luca-19-20" n="20">A venit şi cealaltă, zicând: Doamne, iată mina ta, pe care am păstrat-o într-un ştergar,</p>
    <p id="Luca-19-21" n="21">Că mă temeam de tine, pentru că eşti om aspru: iei ce nu ai pus şi seceri ce n-ai semănat.</p>
    <p id="Luca-19-22" n="22">Zis-a lui stăpânul: Din cuvintele tale te voi judeca, slugă vicleană. Ai ştiut că sunt om aspru: iau ce nu am pus şi secer ce nu am semănat;</p>
    <p id="Luca-19-23" n="23">Pentru ce deci n-ai dat banul meu schimbătorilor de bani? Şi eu, venind, l-aş fi luat cu dobândă.</p>
    <p id="Luca-19-24" n="24">Şi a zis celor ce stăteau de faţă: Luaţi de la el mina şi daţi-o celui ce are zece mine.</p>
    <p id="Luca-19-25" n="25">Şi ei au zis lui: Doamne, acela are zece mine.</p>
    <p id="Luca-19-26" n="26">Zic vouă: Că oricui are i se va da, iar de la cel ce nu are şi ceea ce are i se va lua.</p>
    <p id="Luca-19-27" n="27">Iar pe acei vrăjmaşi ai mei, care n-au voit să domnesc peste ei, aduceţi-i aici şi tăiaţi-i în faţa mea.</p>
    <p id="Luca-19-28" n="28">Şi zicând acestea, mergea înainte, suindu-Se la Ierusalim.</p>
    <p id="Luca-19-29" n="29">Iar când S-a apropiat de Betfaghe şi de Betania, către muntele care se zice Muntele Măslinilor, a trimis pe doi dintre ucenici,</p>
    <p id="Luca-19-30" n="30">Zicând: Mergeţi în satul dinaintea voastră şi, intrând în el, veţi găsi un mânz legat pe care nimeni dintre oameni n-a şezut vreodată. Şi, dezlegându-l, aduceţi-l.</p>
    <p id="Luca-19-31" n="31">Şi dacă vă va întreba cineva: Pentru ce-l dezlegaţi?, veţi zice aşa: Pentru că Domnul are trebuinţă de el.</p>
    <p id="Luca-19-32" n="32">Şi, plecând, cei trimişi au găsit precum le-a spus.</p>
    <p id="Luca-19-33" n="33">Pe când aceştia dezlegau mânzul, au zis stăpânii lui către ei: De ce dezlegaţi mânzul?</p>
    <p id="Luca-19-34" n="34">Iar ei au răspuns: Pentru că are trebuinţă de el Domnul.</p>
    <p id="Luca-19-35" n="35">Şi i-au adus la Iisus şi, aruncându-şi hainele lor pe mânz, l-au ajutat pe Iisus să urce pe el.</p>
    <p id="Luca-19-36" n="36">Iar pe când mergea El, aşterneau hainele lor pe cale.</p>
    <p id="Luca-19-37" n="37">Şi apropiindu-se de poalele Muntelui Măslinilor, toată mulţimea ucenicilor, bucurându-se, a început să laude pe Dumnezeu, cu glas tare, pentru toate minunile pe care le văzuse,</p>
    <p id="Luca-19-38" n="38">Zicând: Binecuvântat este Împăratul care vine întru numele Domnului! Pace în cer şi slavă întru cei de sus.</p>
    <p id="Luca-19-39" n="39">Dar unii farisei din mulţime au zis către El: Învăţătorule, ceartă-ţi ucenicii.</p>
    <p id="Luca-19-40" n="40">Şi El, răspunzând, a zis: Zic vouă: Dacă vor tăcea aceştia, pietrele vor striga.</p>
    <p id="Luca-19-41" n="41">Şi când S-a apropiat, văzând cetatea, a plâns pentru ea, zicând:</p>
    <p id="Luca-19-42" n="42">Dacă ai fi cunoscut şi tu, în ziua aceasta, cele ce sunt spre pacea ta! Dar acum ascunse sunt de ochii tăi.</p>
    <p id="Luca-19-43" n="43">Căci vor veni zile peste tine, când duşmanii tăi vor săpa şanţ în jurul tău şi te vor împresura şi te vor strâmtora din toate părţile.</p>
    <p id="Luca-19-44" n="44">Şi te vor face una cu pământul, şi pe fiii tăi care sunt în tine, şi nu vor lăsa în tine piatră pe piatră pentru că nu ai cunoscut vremea cercetării tale.</p>
    <p id="Luca-19-45" n="45">Şi intrând în templu, a început să scoată pe cei ce vindeau şi cumpărau în el.</p>
    <p id="Luca-19-46" n="46">Zicându-le: Scris este: "Şi va fi casa Mea casă de rugăciune"; dar voi aţi făcut din ea peşteră de tâlhari.</p>
    <p id="Luca-19-47" n="47">Şi era în fiecare zi în templu şi învăţa. Dar arhiereii şi cărturarii şi fruntaşii poporului căutau să-L piardă.</p>
    <p id="Luca-19-48" n="48">Şi nu găseau ce să-I facă, căci tot poporul se ţinea după El, ascultându-L.</p>
  </div>
  <div id="Luca-20" type="capitol" n="20">
    <head>De unde a fost botezul lui Ioan? Pilda viei celei date
lucrătorilor răi. Dinarul Cezarului. Învierea morţilor. Al cui fiu
este Hristos?</head>
    <p id="Luca-20-1" n="1">Şi într-una din zile, pe când Iisus învăţa poporul în templu şi binevestea, au venit arhiereii şi cărturarii, împreună cu bătrânii,</p>
    <p id="Luca-20-2" n="2">Şi, vorbind, au zis către El: Spune nouă, cu ce putere faci acestea, sau cine este Cel ce Ţi-a dat această putere?</p>
    <p id="Luca-20-3" n="3">Iar El, răspunzând, a zis către ei: Vă voi întreba şi Eu pe voi un cuvânt, şi spuneţi-Mi:</p>
    <p id="Luca-20-4" n="4">Botezul lui Ioan era din cer sau de la oameni?</p>
    <p id="Luca-20-5" n="5">Şi ei cugetau în sinea lor, zicând: Dacă vom spune: Din cer, va zice: Pentru ce n-aţi crezut în el?</p>
    <p id="Luca-20-6" n="6">Iar dacă vom zice: De la oameni, tot poporul ne va ucide cu pietre, căci este încredinţat că Ioan a fost prooroc.</p>
    <p id="Luca-20-7" n="7">Şi au răspuns că nu ştiu de unde.</p>
    <p id="Luca-20-8" n="8">Şi Iisus le-a zis: Nici Eu nu vă spun vouă cu ce putere fac acestea.</p>
    <p id="Luca-20-9" n="9">Şi a început să spună către popor pilda aceasta: Un om a sădit vie şi a dat-o lucrătorilor şi a plecat departe pentru multă vreme.</p>
    <p id="Luca-20-10" n="10">Şi la timpul potrivit, a trimis la lucrători o slugă ca să-i dea din rodul viei. Lucrătorii însă, bătând-o, au trimis-o fără nimic.</p>
    <p id="Luca-20-11" n="11">Şi a trimis apoi altă slugă, dar ei, bătând-o şi pe aceea şi batjocorind-o, au trimis-o fără nimic.</p>
    <p id="Luca-20-12" n="12">Şi a trimis apoi pe a treia; iar ei, rănind-o şi pe aceea, au alungat-o.</p>
    <p id="Luca-20-13" n="13">Şi stăpânul viei a zis: Ce voi face? Voi trimite pe fiul meu cel iubit; poate se vor ruşina de el.</p>
    <p id="Luca-20-14" n="14">Iar lucrătorii, văzându-l, s-au vorbit între ei, zicând: Acesta este moştenitorul; să-l omorâm ca moştenirea să fie a noastră.</p>
    <p id="Luca-20-15" n="15">Şi scoţându-l afară din vie, l-au ucis. Ce va face, deci, acestora, stăpânul viei?</p>
    <p id="Luca-20-16" n="16">Va veni şi va pierde pe lucrătorii aceia, iar via o va da altora. Iar ei auzind, au zis: Să nu se întâmple!</p>
    <p id="Luca-20-17" n="17">El însă, privind la ei, a zis: Ce înseamnă, deci, scriptura aceasta: "Piatra pe care n-au luat-o în seamă ziditorii, aceasta a ajuns în capul unghiului"?</p>
    <p id="Luca-20-18" n="18">Oricine va cădea pe această piatră va fi sfărâmat, iar pe cine va cădea ea îl va zdrobi.</p>
    <p id="Luca-20-19" n="19">Iar cărturarii şi arhiereii căutau să pună mâna pe El, în ceasul acela, dar s-au temut de popor. Căci ei au înţeles că Iisus spusese pilda aceasta pentru ei.</p>
    <p id="Luca-20-20" n="20">Şi pândindu-L, I-au trimis iscoade, care se prefăceau că sunt drepţi, ca să-L prindă în cuvânt şi să-L dea stăpânirii şi puterii dregătorului.</p>
    <p id="Luca-20-21" n="21">Şi L-au întrebat, zicând: Învăţătorule, ştim că vorbeşti şi înveţi drept şi nu cauţi la faţa omului, ci cu adevărat înveţi calea lui Dumnezeu:</p>
    <p id="Luca-20-22" n="22">Se cuvine ca noi să dăm dajdie Cezarului sau nu?</p>
    <p id="Luca-20-23" n="23">Dar Iisus, cunoscând vicleşugul lor, a zis către ei: De ce Mă ispitiţi?</p>
    <p id="Luca-20-24" n="24">Arătaţi-mi un dinar. Al cui chip şi scriere are pe el? Iar ei au zis: Ale Cezarului.</p>
    <p id="Luca-20-25" n="25">Şi El a zis către ei: Aşadar, daţi cele ce sunt ale Cezarului, Cezarului şi cele ce sunt ale lui Dumnezeu, lui Dumnezeu.</p>
    <p id="Luca-20-26" n="26">Şi nu L-au putut prinde în cuvânt înaintea poporului şi, mirându-se de cuvântul Lui, au tăcut.</p>
    <p id="Luca-20-27" n="27">Şi apropiindu-se unii dintre saducheii care zic că nu este înviere, L-au întrebat:</p>
    <p id="Luca-20-28" n="28">Zicând: Învăţătorule, Moise a scris pentru noi: Dacă moare fratele cuiva, având femeie, şi el n-a avut copii, să ia fratele lui pe femeie şi să ridice urmaş fratelui său.</p>
    <p id="Luca-20-29" n="29">Erau deci şapte fraţi. Şi cel dintâi, luându-şi femeie, a murit fără de copii.</p>
    <p id="Luca-20-30" n="30">Şi a luat-o al doilea, şi a murit şi el fără copii.</p>
    <p id="Luca-20-31" n="31">A luat-o şi al treilea; şi tot aşa toţi şapte n-au lăsat copii şi au murit.</p>
    <p id="Luca-20-32" n="32">La urmă a murit şi femeia.</p>
    <p id="Luca-20-33" n="33">Deci femeia, la înviere, a căruia dintre ei va fi soţie, căci toţi şapte au avut-o de soţie?</p>
    <p id="Luca-20-34" n="34">Şi le-a zis lor Iisus: Fiii veacului acestuia se însoară şi se mărită;</p>
    <p id="Luca-20-35" n="35">Iar cei ce se vor învrednici să dobândească veacul acela şi învierea cea din morţi, nici nu se însoară, nici nu se mărită.</p>
    <p id="Luca-20-36" n="36">Căci nici să moară nu mai pot, căci sunt la fel cu îngerii şi sunt fii ai lui Dumnezeu, fiind fii ai învierii.</p>
    <p id="Luca-20-37" n="37">Iar că morţii înviază a arătat chiar Moise la rug, când numeşte Domn pe Dumnezeul lui Avraam, şi Dumnezeul lui Isaac, şi Dumnezeul lui Iacov.</p>
    <p id="Luca-20-38" n="38">Dumnezeu deci nu este Dumnezeu al morţilor, ci al viilor, căci toţi trăiesc în El.</p>
    <p id="Luca-20-39" n="39">Iar unii dintre cărturari, răspunzând, au zis: Învăţătorule, bine ai zis.</p>
    <p id="Luca-20-40" n="40">Şi nu mai cutezau să-L întrebe nimic.</p>
    <p id="Luca-20-41" n="41">Iar El i-a întrebat: Cum se zice, dar, că Hristos este Fiul lui David?</p>
    <p id="Luca-20-42" n="42">Căci însuşi David spune în Cartea Psalmilor: "Zis-a Domnul Domnului meu: Şezi de-a dreapta Mea,</p>
    <p id="Luca-20-43" n="43">Până ce voi pune pe vrăjmaşii Tăi aşternut picioarelor Tale".</p>
    <p id="Luca-20-44" n="44">Deci David Îl numeşte Domn; şi cum este fiu al lui?</p>
    <p id="Luca-20-45" n="45">Şi ascultând tot poporul, a zis ucenicilor:</p>
    <p id="Luca-20-46" n="46">Păziţi-vă de cărturari, cărora le place să se plimbe în haine lungi, care iubesc plecăciunile în pieţe şi scaunele cele dintâi în sinagogi şi locurile cele dintâi la ospeţe,</p>
    <p id="Luca-20-47" n="47">Mâncând casele văduvelor şi de ochii lumii rugându-se îndelung; aceştia vor lua mai mare osândă.</p>
  </div>
  <div id="Luca-21" type="capitol" n="21">
    <head>Banul văduvei. Cuvântarea lui Iisus despre dărâmarea
Ierusalimului şi a doua Sa venire.</head>
    <p id="Luca-21-1" n="1">Şi privind, a văzut pe cei bogaţi, aruncând darurile lor în vistieria templului.</p>
    <p id="Luca-21-2" n="2">Şi a văzut şi pe o văduvă săracă, aruncând acolo doi bani.</p>
    <p id="Luca-21-3" n="3">Şi a zis: Adevărat vă spun că această văduvă săracă a aruncat mai mult decât toţi.</p>
    <p id="Luca-21-4" n="4">Căci toţi aceştia din prisosul lor au aruncat la daruri, aceasta însă din sărăcia ei a aruncat tot ce avea pentru viaţă.</p>
    <p id="Luca-21-5" n="5">Iar unii vorbind despre templu că este împodobit cu pietre frumoase şi cu podoabe, El a zis:</p>
    <p id="Luca-21-6" n="6">Vor veni zile când, din cele ce vedeţi, nu va rămâne piatră peste piatră care să nu se risipească.</p>
    <p id="Luca-21-7" n="7">Şi ei L-au întrebat, zicând: Învăţătorule, când oare, vor fi acestea? Şi care este semnul când au să fie acestea?</p>
    <p id="Luca-21-8" n="8">Iar El a zis: Vedeţi să nu fiţi amăgiţi, căci mulţi vor veni în numele Meu, zicând: Eu sunt, şi vremea s-a apropiat. Nu mergeţi după ei.</p>
    <p id="Luca-21-9" n="9">Iar când veţi auzi de războaie şi de răzmeriţe, să nu vă înspăimântaţi; căci acestea trebuie să fie întâi, dar sfârşitul nu va fi curând.</p>
    <p id="Luca-21-10" n="10">Atunci le-a zis: Se va ridica neam peste neam şi împărăţie peste împărăţie.</p>
    <p id="Luca-21-11" n="11">Şi vor fi cutremure mari şi, pe alocurea, foamete şi ciumă şi spaime şi semne mari din cer vor fi.</p>
    <p id="Luca-21-12" n="12">Dar, mai înainte de toate acestea, îşi vor pune mâinile pe voi şi vă vor prigoni, dându-vă în sinagogi şi în temniţe, ducându-vă la împăraţi şi la dregători, pentru numele Meu.</p>
    <p id="Luca-21-13" n="13">Şi va fi vouă spre mărturie.</p>
    <p id="Luca-21-14" n="14">Puneţi deci în inimile voastre să nu gândiţi de mai înainte ce veţi răspunde;</p>
    <p id="Luca-21-15" n="15">Căci Eu vă voi da gură şi înţelepciune, căreia nu-i vor putea sta împotrivă, nici să-i răspundă toţi potrivnicii voştri.</p>
    <p id="Luca-21-16" n="16">Şi veţi fi daţi şi de părinţi şi de fraţi şi de neamuri şi de prieteni, şi vor ucide dintre voi.</p>
    <p id="Luca-21-17" n="17">Şi veţi fi urâţi de toţi pentru numele Meu.</p>
    <p id="Luca-21-18" n="18">Şi păr din capul vostru nu va pieri.</p>
    <p id="Luca-21-19" n="19">Prin răbdarea voastră veţi dobândi sufletele voastre.</p>
    <p id="Luca-21-20" n="20">Iar când veţi vedea Ierusalimul înconjurat de oşti, atunci să ştiţi că s-a apropiat pustiirea lui.</p>
    <p id="Luca-21-21" n="21">Atunci cei din Iudeea să fugă la munţi şi cei din mijlocul lui să iasă din el şi cei de prin ţarină să nu intre în el.</p>
    <p id="Luca-21-22" n="22">Căci acestea sunt zilele răzbunării, ca să se împlinească toate cele scrise.</p>
    <p id="Luca-21-23" n="23">Dar vai celor care vor avea în pântece şi celor care vor alăpta în acele zile. Căci va fi în ţară mare strâmtorare şi mânie împotriva acestui popor.</p>
    <p id="Luca-21-24" n="24">Şi vor cădea de ascuţişul săbiei şi vor fi duşi robi la toate neamurile, şi Ierusalimul va fi călcat în picioare de neamuri, până ce se vor împlini vremurile neamurilor.</p>
    <p id="Luca-21-25" n="25">Şi vor fi semne în soare, în lună şi în stele, iar pe pământ spaimă întru neamuri şi nedumerire din pricina vuietului mării şi al valurilor.</p>
    <p id="Luca-21-26" n="26">Iar oamenii vor muri de frică şi de aşteptarea celor ce au să vină peste lume, căci puterile cerurilor se vor clătina.</p>
    <p id="Luca-21-27" n="27">Şi atunci vor vedea pe Fiul Omului venind pe nori cu putere şi cu slavă multă.</p>
    <p id="Luca-21-28" n="28">Iar când vor începe să fie acestea, prindeţi curaj şi ridicaţi capetele voastre, pentru că răscumpărarea voastră se apropie.</p>
    <p id="Luca-21-29" n="29">Şi le-a spus o pildă: Vedeţi smochinul şi toţi copacii:</p>
    <p id="Luca-21-30" n="30">Când înfrunzesc aceştia, văzându-i, de la voi înşivă ştiţi că vara este aproape.</p>
    <p id="Luca-21-31" n="31">Aşa şi voi, când veţi vedea făcându-se acestea, să ştiţi că aproape este împărăţia lui Dumnezeu.</p>
    <p id="Luca-21-32" n="32">Adevărat grăiesc vouă că nu va trece neamul acesta până ce nu vor fi toate acestea.</p>
    <p id="Luca-21-33" n="33">Cerul şi pământul vor trece, dar cuvintele Mele nu vor trece.</p>
    <p id="Luca-21-34" n="34">Luaţi seama la voi înşivă, să nu se îngreuieze inimile voastre de mâncare şi de băutură şi de grijile vieţii, şi ziua aceea să vine peste voi fără de veste,</p>
    <p id="Luca-21-35" n="35">Ca o cursă; căci va veni peste toţi cei ce locuiesc pe faţa întregului pământ.</p>
    <p id="Luca-21-36" n="36">Privegheaţi dar în toată vremea rugându-vă, ca să vă întăriţi să scăpaţi de toate acestea care au să vină şi să staţi înaintea Fiului Omului.</p>
    <p id="Luca-21-37" n="37">Şi ziua era în templu şi învăţa, iar noaptea, ieşind, o petrecea pe muntele ce se cheamă al Măslinilor.</p>
    <p id="Luca-21-38" n="38">Şi tot poporul venea dis-de-dimineaţă la El în templu, ca să-L asculte.</p>
  </div>
  <div id="Luca-22" type="capitol" n="22">
    <head>Iisus vândut de Iuda. Cina cea de taină. Despre întâietate.
Suferinţele din grădina Ghetsimani. Prinderea şi aducerea la
Caiafa. Lepădarea lui Petru.</head>
    <p id="Luca-22-1" n="1">Şi se apropia sărbătoarea Azimelor, care se chema Paşti.</p>
    <p id="Luca-22-2" n="2">Şi arhiereii şi cărturarii căutau cum să-L omoare; căci se temeau de popor.</p>
    <p id="Luca-22-3" n="3">Şi a intrat satana în Iuda, cel numit Iscarioteanul, care era din numărul celor doisprezece.</p>
    <p id="Luca-22-4" n="4">Şi, ducându-se, el a vorbit cu arhiereii şi cu căpeteniile oastei, cum să-L dea în mâinile lor.</p>
    <p id="Luca-22-5" n="5">Şi ei s-au bucurat şi s-au învoit să-i dea bani.</p>
    <p id="Luca-22-6" n="6">Şi el a primit şi căuta prilej să-L dea lor, fără ştirea mulţimii.</p>
    <p id="Luca-22-7" n="7">Şi a sosit ziua Azimelor, în care trebuia să se jertfească Paştile.</p>
    <p id="Luca-22-8" n="8">Şi a trimis pe Petru şi pe Ioan, zicând: Mergeţi şi ne pregătiţi Paştile, ca să mâncăm.</p>
    <p id="Luca-22-9" n="9">Iar ei I-au zis: Unde voieşti să pregătim?</p>
    <p id="Luca-22-10" n="10">Iar El le-a zis: Iată, când veţi intra în cetate, vă va întâmpina un om ducând un urcior cu apă; mergeţi după el în casa în care va intra.</p>
    <p id="Luca-22-11" n="11">Şi spuneţi stăpânului casei: Învăţătorul îţi zice: Unde este încăperea în care să mănânc Paştile cu ucenicii mei?</p>
    <p id="Luca-22-12" n="12">Şi acela vă va arăta un foişor mare, aşternut; acolo să pregătiţi.</p>
    <p id="Luca-22-13" n="13">Iar, ei, ducându-se, au aflat precum le spusese şi au pregătit Paştile.</p>
    <p id="Luca-22-14" n="14">Şi când a fost ceasul, S-a aşezat la masă, şi apostolii împreună cu El.</p>
    <p id="Luca-22-15" n="15">Şi a zis către ei: Cu dor am dorit să mănânc cu voi acest Paşti, mai înainte de patima Mea,</p>
    <p id="Luca-22-16" n="16">Căci zic vouă că de acum nu-l voi mai mânca, până când nu va fi desăvârşit în împărăţia lui Dumnezeu.</p>
    <p id="Luca-22-17" n="17">Şi luând paharul, mulţumind, a zis: Luaţi acesta şi împărţiţi-l între voi;</p>
    <p id="Luca-22-18" n="18">Că zic vouă: Nu voi mai bea de acum din rodul viţei, până ce nu va veni împărăţia lui Dumnezeu.</p>
    <p id="Luca-22-19" n="19">Şi luând pâinea, mulţumind, a frânt şi le-a dat lor, zicând: Acesta este Trupul Meu care se dă pentru voi; aceasta să faceţi spre pomenirea Mea.</p>
    <p id="Luca-22-20" n="20">Asemenea şi paharul, după ce au cinat, zicând: Acest pahar este Legea cea nouă, întru Sângele Meu, care se varsă pentru voi.</p>
    <p id="Luca-22-21" n="21">Dar iată, mâna celui ce Mă vinde este cu Mine la masă.</p>
    <p id="Luca-22-22" n="22">Şi Fiul Omului merge precum a fost orânduit, dar vai omului aceluia prin care este vândut!</p>
    <p id="Luca-22-23" n="23">Iar ei au început să se întrebe, unul pe altul, cine dintre ei ar fi acela, care avea să facă aceasta?</p>
    <p id="Luca-22-24" n="24">Şi s-a iscat între ei şi neînţelegere: cine dintre ei se pare că e mai mare?</p>
    <p id="Luca-22-25" n="25">Iar El le-a zis: Regii neamurilor domnesc peste ele şi se numesc binefăcători.</p>
    <p id="Luca-22-26" n="26">Dar între voi să nu fie astfel, ci cel mai mare dintre voi să fie ca cel mai tânăr, şi căpetenia ca acela care slujeşte.</p>
    <p id="Luca-22-27" n="27">Căci cine este mai mare: cel care stă la masă, sau cel care slujeşte? Oare, nu cel ce stă la masă? Iar Eu, în mijlocul vostru, sunt ca unul ce slujeşte.</p>
    <p id="Luca-22-28" n="28">Şi voi sunteţi aceia care aţi rămas cu Mine în încercările Mele.</p>
    <p id="Luca-22-29" n="29">Şi Eu vă rânduiesc vouă împărăţie, precum Mi-a rânduit Mie Tatăl Meu,</p>
    <p id="Luca-22-30" n="30">Ca să mâncaţi şi să beţi la masa Mea, în împărăţia Mea şi să şedeţi pe tronuri, judecând cele douăsprezece seminţii ale lui Israel.</p>
    <p id="Luca-22-31" n="31">Şi a zis Domnul: Simone, Simone, iată satana v-a cerut să vă cearnă ca pe grâu;</p>
    <p id="Luca-22-32" n="32">Iar Eu M-am rugat pentru tine să nu piară credinţa ta. Şi tu, oarecând, întorcându-te, întăreşte pe fraţii tăi.</p>
    <p id="Luca-22-33" n="33">Iar el I-a zis: Doamne, cu Tine sunt gata să merg şi în temniţă şi la moarte.</p>
    <p id="Luca-22-34" n="34">Iar Iisus i-a zis: Zic ţie, Petre, nu va cânta astăzi cocoşul, până ce de trei ori te vei lepăda de Mine, că nu Mă cunoşti.</p>
    <p id="Luca-22-35" n="35">Şi le-a zis: Când v-am trimis pe voi fără pungă, fără traistă şi fără încălţăminte, aţi avut lipsă de ceva? Iar ei au zis: De nimic.</p>
    <p id="Luca-22-36" n="36">Şi El le-a zis: Acum însă cel ce are pungă să o ia, tot aşa şi traista, şi cel ce nu are sabie să-şi vândă haina şi să-şi cumpere.</p>
    <p id="Luca-22-37" n="37">Căci vă spun că trebuie să se împlinească întru Mine Scriptura aceasta: "Şi cu cei fără de lege s-a socotit", căci cele despre Mine au ajuns la sfârşit.</p>
    <p id="Luca-22-38" n="38">Iar ei au zis: Doamne, iată aici două săbii. Zis-a lor: Sunt de ajuns.</p>
    <p id="Luca-22-39" n="39">Şi, ieşind, s-a dus după obicei în Muntele Măslinilor, şi ucenicii l-au urmat.</p>
    <p id="Luca-22-40" n="40">Şi când a sosit în acest loc, le-a zis: Rugaţi-vă, ca să nu intraţi în ispită.</p>
    <p id="Luca-22-41" n="41">Şi El S-a depărtat de ei ca la o aruncătură de piatră, şi îngenunchind, Se ruga.</p>
    <p id="Luca-22-42" n="42">Zicând: Părinte, de voieşti, treacă de la Mine acest pahar. Dar nu voia Mea, ci voia Ta să se facă.</p>
    <p id="Luca-22-43" n="43">Iar un înger din cer s-a arătat Lui şi-L întărea.</p>
    <p id="Luca-22-44" n="44">Iar El, fiind în chin de moarte, mai stăruitor Se ruga. Şi sudoarea Lui s-a făcut ca picături de sânge care picurau pe pământ.</p>
    <p id="Luca-22-45" n="45">Şi, ridicându-Se din rugăciune, a venit la ucenicii Lui şi i-a aflat adormiţi de întristare.</p>
    <p id="Luca-22-46" n="46">Şi le-a zis: De ce dormiţi? Sculaţi-vă şi vă rugaţi, ca să nu intraţi în ispită.</p>
    <p id="Luca-22-47" n="47">Şi vorbind El, iată o mulţime şi cel ce se numea Iuda, unul dintre cei doisprezece, venea în fruntea lor. Şi s-a apropiat de Iisus, ca să-L sărute.</p>
    <p id="Luca-22-48" n="48">Iar Iisus i-a zis: Iuda, cu sărutare vinzi pe Fiul Omului?</p>
    <p id="Luca-22-49" n="49">Iar cei din preajma Lui, văzând ce avea să se întâmple, au zis: Doamne, dacă vom lovi cu sabia?</p>
    <p id="Luca-22-50" n="50">Şi unul dintre ei a lovit pe sluga arhiereului şi i-a tăiat urechea dreaptă.</p>
    <p id="Luca-22-51" n="51">Dar Iisus, răspunzând, a zis: Lăsaţi, până aici. Şi atingându-Se de urechea lui l-a vindecat</p>
    <p id="Luca-22-52" n="52">Şi către arhiereii, către căpeteniile templului şi către bătrânii care veniseră asupra Lui, Iisus a zis: Ca la un tâlhar aţi ieşit, cu săbii şi cu toiege.</p>
    <p id="Luca-22-53" n="53">În toate zilele fiind cu voi în templu, n-aţi întins mâinile asupra Mea. Dar acesta este ceasul vostru şi stăpânirea întunericului.</p>
    <p id="Luca-22-54" n="54">Şi, prinzându-L, L-au dus şi L-au băgat în casa arhiereului. Iar Petru Îl urma de departe.</p>
    <p id="Luca-22-55" n="55">Şi, aprinzând ei foc în mijlocul curţii şi şezând împreună, a şezut şi Petru în mijlocul lor.</p>
    <p id="Luca-22-56" n="56">Şi o slujnică, văzându-l şezând la foc, şi uitându-se bine la el, a zis: Şi acesta era cu El.</p>
    <p id="Luca-22-57" n="57">Iar el s-a lepădat, zicând: Femeie, nu-L cunosc.</p>
    <p id="Luca-22-58" n="58">Şi după puţin timp, văzându-l un altul, i-a zis: Şi tu eşti dintre ei. Petru însă a zis: Omule, nu sunt.</p>
    <p id="Luca-22-59" n="59">Iar când a trecut ca un ceas, un altul susţinea zicând: Cu adevărat şi acesta era cu El, căci este galileian.</p>
    <p id="Luca-22-60" n="60">Şi Petru a zis: Omule, nu ştiu ce spui. Şi îndată, încă vorbind el, a cântat cocoşul.</p>
    <p id="Luca-22-61" n="61">Şi întorcându-Se, Domnul a privit spre Petru; şi Petru şi-a adus aminte de cuvântul Domnului, cum îi zisese că, mai înainte de a cânta cocoşul astăzi, tu te vei lepăda de Mine de trei ori.</p>
    <p id="Luca-22-62" n="62">Şi ieşind afară, Petru a plâns cu amar.</p>
    <p id="Luca-22-63" n="63">Iar bărbaţii care Îl păzeau pe Iisus, Îl batjocoreau, bătându-L.</p>
    <p id="Luca-22-64" n="64">Şi acoperindu-I faţa, Îl întrebau, zicând: Prooroceşte cine este cel ce Te-a lovit?</p>
    <p id="Luca-22-65" n="65">Şi hulindu-L, multe altele spuneau împotriva Lui.</p>
    <p id="Luca-22-66" n="66">Şi când s-a făcut ziuă, s-au adunat bătrânii poporului, arhiereii şi cărturarii şi L-au dus pe El în sinedriul lor.</p>
    <p id="Luca-22-67" n="67">Zicând: Spune nouă dacă eşti Tu Hristosul. Şi El le-a zis: Dacă vă voi spune, nu veţi crede;</p>
    <p id="Luca-22-68" n="68">Iar dacă vă voi întreba, nu-Mi veţi răspunde.</p>
    <p id="Luca-22-69" n="69">De acum însă Fiul Omului va şedea de-a dreapta puterii lui Dumnezeu.</p>
    <p id="Luca-22-70" n="70">Iar ei au zis toţi: Aşadar, Tu eşti Fiul lui Dumnezeu? Şi El a zis către ei: Voi ziceţi că Eu sunt.</p>
    <p id="Luca-22-71" n="71">Şi ei au zis: Ce ne mai trebuie mărturii, căci noi înşine am auzit din gura Lui?</p>
  </div>
  <div id="Luca-23" type="capitol" n="23">
    <head>Iisus înaintea lui Irod. Judecata, răstignirea, moartea şi
îngroparea.</head>
    <p id="Luca-23-1" n="1">Şi sculându-se toată mulţimea acestora, L-au dus înaintea lui Pilat.</p>
    <p id="Luca-23-2" n="2">Şi au început să-L pârască, zicând: Pe Acesta L-am găsit răzvrătind neamul nostru şi împiedicând să dăm dajdie Cezarului şi zicând că El este Hristos rege.</p>
    <p id="Luca-23-3" n="3">Iar Pilat L-a întrebat, zicând: Tu eşti regele iudeilor? Iar El, răspunzând, a zis: Tu zici.</p>
    <p id="Luca-23-4" n="4">Şi Pilat a zis către arhierei şi către mulţimi: Nu găsesc nici o vină în Omul acesta.</p>
    <p id="Luca-23-5" n="5">Dar ei stăruiau, zicând că întărâtă poporul, învăţând prin toată Iudeea, începând din Galileea până aici.</p>
    <p id="Luca-23-6" n="6">Şi Pilat auzind, a întrebat dacă omul este galileian.</p>
    <p id="Luca-23-7" n="7">Şi aflând că este sub stăpânirea lui Irod, l-a trimis la Irod, care era şi el în Ierusalim în acele zile.</p>
    <p id="Luca-23-8" n="8">Iar Irod, văzând pe Iisus, s-a bucurat foarte, că de multă vreme dorea să-L cunoască pentru că auzise despre El, şi nădăjduia să vadă vreo minune săvârşită de El.</p>
    <p id="Luca-23-9" n="9">Şi L-a întrebat Irod multe lucruri, dar El nu i-a răspuns nimic.</p>
    <p id="Luca-23-10" n="10">Şi arhiereii şi cărturarii erau de faţă, învinuindu-L foarte tare.</p>
    <p id="Luca-23-11" n="11">Iar Irod, împreună cu ostaşii săi, batjocorindu-L şi luându-L în râs, L-a îmbrăcat cu o haină strălucitoare şi L-a trimis iarăşi la Pilat.</p>
    <p id="Luca-23-12" n="12">Şi în ziua aceea, Irod şi Pilat s-au făcut prieteni unul cu altul, căci mai înainte erau în duşmănie între ei.</p>
    <p id="Luca-23-13" n="13">Iar Pilat, chemând arhiereii şi căpeteniile şi poporul,</p>
    <p id="Luca-23-14" n="14">A zis către ei: Aţi adus la mine pe Omul acesta, ca pe un răzvrătitor al poporului; dar iată eu, cercetându-L în faţa voastră, nici o vină n-am găsit în acest Om, din cele ce aduceţi împotriva Lui.</p>
    <p id="Luca-23-15" n="15">Şi nici Irod n-a găsit, căci L-a trimis iarăşi la noi. Şi iată, El n-a săvârşit nimic vrednic de moarte.</p>
    <p id="Luca-23-16" n="16">Deci, pedepsindu-L, Îl voi elibera.</p>
    <p id="Luca-23-17" n="17">Şi trebuia, la praznic, să le elibereze un vinovat.</p>
    <p id="Luca-23-18" n="18">Dar ei, cu toţii, au strigat, zicând: Ia-L pe Acesta şi eliberează-ne pe Baraba,</p>
    <p id="Luca-23-19" n="19">Care era aruncat în temniţă pentru o răscoală făcută în cetate şi pentru omor.</p>
    <p id="Luca-23-20" n="20">Şi iarăşi le-a vorbit Pilat, voind să le elibereze pe Iisus.</p>
    <p id="Luca-23-21" n="21">Dar ei strigau, zicând: Răstigneşte-L! Răstigneşte-L!</p>
    <p id="Luca-23-22" n="22">Iar el a zis a treia oară către ei: Ce rău a săvârşit Acesta? Nici o vină de moarte nu am aflat întru El. Deci, pedepsindu-L, Îl voi elibera.</p>
    <p id="Luca-23-23" n="23">Dar ei stăruiau, cerând cu strigăte mari ca El să fie răstignit, şi strigătele lor au biruit.</p>
    <p id="Luca-23-24" n="24">Deci Pilat a hotărât să se împlinească cererea lor.</p>
    <p id="Luca-23-25" n="25">Şi le-a eliberat pe cel aruncat în temniţă pentru răscoală şi ucidere, pe care îl cereau ei, iar pe Iisus L-a dat în voia lor.</p>
    <p id="Luca-23-26" n="26">Şi pe când Îl duceau, oprind pe un oarecare Simon Cirineul, care venea din ţarină, i-au pus crucea, ca s-o ducă în urma lui Iisus.</p>
    <p id="Luca-23-27" n="27">Iar după El venea mulţime multă de popor şi de femei, care se băteau în piept şi Îl plângeau.</p>
    <p id="Luca-23-28" n="28">Şi întorcându-Se către ele, Iisus le-a zis: Fiice ale Ierusalimului, nu Mă plângeţi pe Mine, ci pe voi plângeţi-vă şi pe copiii voştri.</p>
    <p id="Luca-23-29" n="29">Căci iată, vin zile în care vor zice: Fericite sunt cele sterpe şi pântecele care n-au născut şi sânii care n-au alăptat!</p>
    <p id="Luca-23-30" n="30">Atunci vor începe să spună munţilor: Cădeţi peste noi; şi dealurilor: Acoperiţi-ne.</p>
    <p id="Luca-23-31" n="31">Căci dacă fac acestea cu lemnul verde, cu cel uscat ce va fi?</p>
    <p id="Luca-23-32" n="32">Şi erau duşi şi alţii, doi făcători de rele, ca să-i omoare împreună cu El.</p>
    <p id="Luca-23-33" n="33">Şi când au ajuns la locul ce se cheamă al Căpăţânii, L-au răstignit acolo pe El şi pe făcătorii de rele, unul de-a dreapta şi unul de-a stânga.</p>
    <p id="Luca-23-34" n="34">Iar Iisus zicea: Părinte, iartă-le lor, că nu ştiu ce fac. Şi împărţind hainele Lui, au aruncat sorţi.</p>
    <p id="Luca-23-35" n="35">Şi sta poporul privind, iar căpeteniile îşi băteau joc de El, zicând: Pe alţii i-a mântuit; să Se mântuiască şi pe Sine Însuşi, dacă El este Hristosul, alesul lui Dumnezeu.</p>
    <p id="Luca-23-36" n="36">Şi Îl luau în râs şi ostaşii care se apropiau, aducându-I oţet.</p>
    <p id="Luca-23-37" n="37">Şi zicând: Dacă Tu eşti regele iudeilor, mântuieşte-Te pe Tine Însuţi!</p>
    <p id="Luca-23-38" n="38">Şi deasupra Lui era scris cu litere greceşti, latineşti şi evreieşti: Acesta este regele iudeilor.</p>
    <p id="Luca-23-39" n="39">Iar unul dintre făcătorii de rele răstigniţi, Îl hulea zicând: Nu eşti Tu Hristosul? Mântuieşte-Te pe Tine Însuţi şi pe noi.</p>
    <p id="Luca-23-40" n="40">Şi celălalt, răspunzând, îl certa, zicând: Nu te temi tu de Dumnezeu, că eşti în aceeaşi osândă?</p>
    <p id="Luca-23-41" n="41">Şi noi pe drept, căci noi primim cele cuvenite după faptele noastre; Acesta însă n-a făcut nici un rău.</p>
    <p id="Luca-23-42" n="42">Şi zicea lui Iisus: Pomeneşte-mă, Doamne, când vei veni în împărăţia Ta.</p>
    <p id="Luca-23-43" n="43">Şi Iisus i-a zis: Adevărat grăiesc ţie, astăzi vei fi cu Mine în rai.</p>
    <p id="Luca-23-44" n="44">Şi era acum ca la ceasul al şaselea şi întuneric s-a făcut peste tot pământul până la ceasul al nouălea.</p>
    <p id="Luca-23-45" n="45">Când soarele s-a întunecat; iar catapeteasma templului s-a sfâşiat pe la mijloc.</p>
    <p id="Luca-23-46" n="46">Şi Iisus, strigând cu glas tare, a zis: Părinte, în mâinile Tale încredinţez duhul Meu. Şi acestea zicând, Şi-a dat duhul.</p>
    <p id="Luca-23-47" n="47">Iar sutaşul, văzând cele ce s-au făcut, a slăvit pe Dumnezeu, zicând: Cu adevărat, Omul Acesta drept a fost.</p>
    <p id="Luca-23-48" n="48">Şi toate mulţimile care veniseră la această privelişte, văzând cele întâmplate, se întorceau bătându-şi pieptul.</p>
    <p id="Luca-23-49" n="49">Şi toţi cunoscuţii Lui, şi femeile care Îl însoţiseră din Galileea, stăteau departe, privind acestea.</p>
    <p id="Luca-23-50" n="50">Şi iată un bărbat cu numele Iosif, sfetnic fiind, bărbat bun şi drept,</p>
    <p id="Luca-23-51" n="51">- Acesta nu se învoise cu sfatul şi cu fapta lor. El era din Arimateea, cetate a iudeilor, aşteptând împărăţia lui Dumnezeu.</p>
    <p id="Luca-23-52" n="52">Acesta, venind la Pilat, a cerut trupul lui Iisus.</p>
    <p id="Luca-23-53" n="53">Şi coborându-L, L-a înfăşurat în giulgiu de in şi L-a pus într-un mormânt săpat în piatră, în care nimeni, niciodată, nu mai fusese pus.</p>
    <p id="Luca-23-54" n="54">Şi ziua aceea era vineri, şi se lumina spre sâmbătă.</p>
    <p id="Luca-23-55" n="55">Şi urmându-I femeile, care veniseră cu El din Galileea, au privit mormântul şi cum a fost pus trupul Lui.</p>
    <p id="Luca-23-56" n="56">Şi, întorcându-se, au pregătit miresme şi miruri; iar sâmbătă s-au odihnit, după Lege.</p>
  </div>
  <div id="Luca-24" type="capitol" n="24">
    <head>Învierea Domnului. El Se arată ucenicilor care mergeau spre
Emaus şi apoi apostolilor. Înălţarea la cer.</head>
    <p id="Luca-24-1" n="1">Iar în prima zi după sâmbătă, foarte de dimineaţă, au venit ele la mormânt, aducând miresmele pe care le pregătiseră.</p>
    <p id="Luca-24-2" n="2">Şi au găsit piatra răsturnată de pe mormânt.</p>
    <p id="Luca-24-3" n="3">Şi intrând, nu au găsit trupul Domnului Iisus.</p>
    <p id="Luca-24-4" n="4">Şi fiind ele încă nedumerite de aceasta, iată doi bărbaţi au stat înaintea lor, în veşminte strălucitoare.</p>
    <p id="Luca-24-5" n="5">Şi, înfricoşându-se ele şi plecându-şi feţele la pământ, au zis aceia către ele: De ce căutaţi pe Cel viu între cei morţi?</p>
    <p id="Luca-24-6" n="6">Nu este aici, ci S-a sculat. Aduceţi-vă aminte cum v-a vorbit, fiind încă în Galileea,</p>
    <p id="Luca-24-7" n="7">Zicând că Fiul Omului trebuie să fie dat în mâinile oamenilor păcătoşi şi să fie răstignit, iar a treia zi să învieze.</p>
    <p id="Luca-24-8" n="8">Şi ele şi-au adus aminte de cuvântul Lui.</p>
    <p id="Luca-24-9" n="9">Şi întorcându-se de la mormânt, au vestit toate acestea celor unsprezece şi tuturor celorlalţi.</p>
    <p id="Luca-24-10" n="10">Iar ele erau: Maria Magdalena, şi Ioana şi Maria lui Iacov şi celelalte împreună cu ele, care ziceau către apostoli acestea.</p>
    <p id="Luca-24-11" n="11">Şi cuvintele acestea au părut înaintea lor ca o aiurare şi nu le-au crezut.</p>
    <p id="Luca-24-12" n="12">Şi Petru, sculându-se, a alergat la mormânt şi, plecându-se, a văzut giulgiurile singure zăcând. Şi a plecat, mirându-se în sine de ceea ce se întâmplase.</p>
    <p id="Luca-24-13" n="13">Şi iată, doi dintre ei mergeau în aceeaşi zi la un sat care era departe de Ierusalim, ca la şaizeci de stadii, al cărui nume era Emaus.</p>
    <p id="Luca-24-14" n="14">Şi aceia vorbeau între ei despre toate întâmplările acestea.</p>
    <p id="Luca-24-15" n="15">Şi pe când vorbeau şi se întrebau între ei. şi Iisus Însuşi, apropiindu-Se, mergea împreună cu ei.</p>
    <p id="Luca-24-16" n="16">Dar ochii lor erau ţinuţi ca să nu-L cunoască.</p>
    <p id="Luca-24-17" n="17">Şi El a zis către ei: Ce sunt cuvintele acestea pe care le schimbaţi unul cu altul în drumul vostru? Iar ei s-au oprit, cuprinşi de întristare.</p>
    <p id="Luca-24-18" n="18">Răspunzând, unul cu numele Cleopa a zis către El: Tu singur eşti străin în Ierusalim şi nu ştii cele ce s-au întâmplat în el în zilele acestea?</p>
    <p id="Luca-24-19" n="19">El le-a zis: Care? Iar ei I-au răspuns: Cele despre Iisus Nazarineanul, Care era prooroc puternic în faptă şi în cuvânt înaintea lui Dumnezeu şi a întregului popor.</p>
    <p id="Luca-24-20" n="20">Cum L-au osândit la moarte şi L-au răstignit arhiereii şi mai-marii noştri;</p>
    <p id="Luca-24-21" n="21">Iar noi nădăjduiam că El este Cel ce avea să izbăvească pe Israel; şi, cu toate acestea, astăzi este a treia zi de când s-au petrecut acestea.</p>
    <p id="Luca-24-22" n="22">Dar şi nişte femei de ale noastre ne-au spăimântat ducându-se dis-de-dimineaţă la mormânt,</p>
    <p id="Luca-24-23" n="23">Şi, negăsind trupul Lui, au venit zicând că au văzut arătare de îngeri, care le-au spus că El este viu.</p>
    <p id="Luca-24-24" n="24">Iar unii dintre noi s-au dus la mormânt şi au găsit aşa precum spuseseră femeile, dar pe El nu L-au văzut.</p>
    <p id="Luca-24-25" n="25">Şi El a zis către ei: O, nepricepuţilor şi zăbavnici cu inima ca să credeţi toate câte au spus proorocii!</p>
    <p id="Luca-24-26" n="26">Nu trebuia oare, ca Hristos să pătimească acestea şi să intre în slava Sa?</p>
    <p id="Luca-24-27" n="27">Şi începând de la Moise şi de la toţi proorocii, le-a tâlcuit lor, din toate Scripturile cele despre El.</p>
    <p id="Luca-24-28" n="28">Şi s-au apropiat de satul unde se duceau, iar El se făcea că merge mai departe.</p>
    <p id="Luca-24-29" n="29">Dar ei Îl rugau stăruitor, zicând: Rămâi cu noi că este spre seară şi s-a plecat ziua. Şi a intrat să rămână cu ei.</p>
    <p id="Luca-24-30" n="30">Şi, când a stat împreună cu ei la masă, luând El pâinea, a binecuvântat şi, frângând, le-a dat lor.</p>
    <p id="Luca-24-31" n="31">Şi s-au deschis ochii lor şi L-au cunoscut; şi El s-a făcut nevăzut de ei.</p>
    <p id="Luca-24-32" n="32">Şi au zis unul către altul: Oare, nu ardea în noi inima noastră, când ne vorbea pe cale şi când ne tâlcuia Scripturile?</p>
    <p id="Luca-24-33" n="33">Şi, în ceasul acela sculându-se, s-au întors la Ierusalim şi au găsit adunaţi pe cei unsprezece şi pe cei ce erau împreună cu ei,</p>
    <p id="Luca-24-34" n="34">Care ziceau că a înviat cu adevărat Domnul şi S-a arătat lui Simon.</p>
    <p id="Luca-24-35" n="35">Şi ei au istorisit cele petrecute pe cale şi cum a fost cunoscut de ei la frângerea pâinii.</p>
    <p id="Luca-24-36" n="36">Şi pe când vorbeau ei acestea, El a stat în mijlocul lor şi le-a zis: Pace vouă.</p>
    <p id="Luca-24-37" n="37">Iar ei, înspăimântându-se şi înfricoşându-se, credeau că văd duh.</p>
    <p id="Luca-24-38" n="38">Şi Iisus le-a zis: De ce sunteţi tulburaţi şi pentru ce se ridică astfel de gânduri în inima voastră?</p>
    <p id="Luca-24-39" n="39">Vedeţi mâinile Mele şi picioarele Mele, că Eu Însumi sunt; pipăiţi-Mă şi vedeţi, că duhul nu are carne şi oase, precum Mă vedeţi pe Mine că am.</p>
    <p id="Luca-24-40" n="40">Şi zicând acestea, le-a arătat mâinile şi picioarele Sale.</p>
    <p id="Luca-24-41" n="41">Iar ei încă necrezând de bucurie şi minunându-se, El le-a zis: Aveţi aici ceva de mâncare?</p>
    <p id="Luca-24-42" n="42">Iar ei i-au dat o bucată de peşte fript şi dintr-un fagure de miere.</p>
    <p id="Luca-24-43" n="43">Şi luând, a mâncat înaintea lor.</p>
    <p id="Luca-24-44" n="44">Şi le-a zis: Acestea sunt cuvintele pe care le-am grăit către voi fiind încă împreună cu voi, că trebuie să se împlinească toate cele scrise despre Mine în Legea lui Moise, în prooroci şi în psalmi.</p>
    <p id="Luca-24-45" n="45">Atunci le-a deschis mintea ca să priceapă Scripturile.</p>
    <p id="Luca-24-46" n="46">Şi le-a spus că aşa este scris şi aşa trebuie să pătimească Hristos şi aşa să învieze din morţi a treia zi.</p>
    <p id="Luca-24-47" n="47">Şi să se propovăduiască în numele Său pocăinţa spre iertarea păcatelor la toate neamurile, începând de la Ierusalim.</p>
    <p id="Luca-24-48" n="48">Voi sunteţi martorii acestora.</p>
    <p id="Luca-24-49" n="49">Şi iată, Eu trimit peste voi făgăduinţa Tatălui Meu; voi însă şedeţi în cetate, până ce vă veţi îmbrăca cu putere de sus.</p>
    <p id="Luca-24-50" n="50">Şi i-a dus afară până spre Betania şi, ridicându-Şi mâinile, i-a binecuvântat.</p>
    <p id="Luca-24-51" n="51">Şi pe când îi binecuvânta, S-a despărţit de ei şi S-a înălţat la cer.</p>
    <p id="Luca-24-52" n="52">Iar ei, închinându-se Lui, s-au întors în Ierusalim cu bucurie mare.</p>
    <p id="Luca-24-53" n="53">Şi erau în toată vremea în templu, lăudând şi binecuvântând pe Dumnezeu. Amin.</p>
  </div>
</div>
